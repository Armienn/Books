<!DOCTYPE html>

<head>
	<meta charset="utf-8">
	<title>Danmarks Krønike</title>
	<style>
		@page :left {
			@top-center {
				content: "DANMARKS KRØNIKE";
			}
		}

		@page :right {
			@top-center {
				content: "-";
			}
		}

		@page book-0:right {
			@top-center {
				content: "SAXOS FORTALE";
			}
		}

		@page book-1:right {
			@top-center {
				content: "FØRSTE BOG";
			}
		}

		@page book-2:right {
			@top-center {
				content: "ANDEN BOG";
			}
		}

		@page book-3:right {
			@top-center {
				content: "TREDIE BOG";
			}
		}

		@page book-4:right {
			@top-center {
				content: "FJERDE BOG";
			}
		}

		@page book-5:right {
			@top-center {
				content: "FEMTE BOG";
			}
		}

		@page book-6:right {
			@top-center {
				content: "SJETTE BOG";
			}
		}

		@page book-7:right {
			@top-center {
				content: "SYVENDE BOG";
			}
		}

		@page book-8:right {
			@top-center {
				content: "OTTENDE BOG";
			}
		}

		@page book-9:right {
			@top-center {
				content: "NIENDE BOG";
			}
		}

		@page book-10:right {
			@top-center {
				content: "TIENDE BOG";
			}
		}

		@page book-11:right {
			@top-center {
				content: "ELLEVTE BOG";
			}
		}

		@page book-12:right {
			@top-center {
				content: "TOLVTE BOG";
			}
		}

		@page book-13:right {
			@top-center {
				content: "TRETTENDE BOG";
			}
		}

		@page book-14:right {
			@top-center {
				content: "FJORTENDE BOG";
			}
		}

		@page book-15:right {
			@top-center {
				content: "FEMTENDE BOG";
			}
		}

		@page book-16:right {
			@top-center {
				content: "SEXTENDE BOG";
			}
		}

		@page extra-1:right {
			@top-center {
				content: "TILEGNELSESDIGT (FØRSTE BIND)";
			}
		}

		@page extra-2:right {
			@top-center {
				content: "TILEGNELSESDIGT (ANDET BIND)";
			}
		}

		@page extra-3:right {
			@top-center {
				content: "TILEGNELSESDIGT (TREDJE BIND)";
			}
		}

		@page extra-4:right {
			@top-center {
				content: "FORTALE (FØRSTE BIND)";
			}
		}

		@page extra-5:right {
			@top-center {
				content: "FORORD TIL ANDEN UDGAVE";
			}
		}

		em {
			font-style: normal;
			font-family: var(--font-medium) !important;
		}

		pre {
			max-width: fit-content;
			margin: 0 auto;

			div,
			h3 {
				display: inline-block;
				width: 100%;
			}
		}

		p+pre {
			margin-top: 15pt;
		}

		pre+p {
			margin-top: 15pt;
		}

		pre h3 {
			text-align: center;
			padding-top: calc(var(--h3-margin-top) - 15pt);
		}

		.speaker {
			text-align: center;

			font: normal var(--h3-font-size) var(--font-bold);
			line-height: var(--h3-line-height);
			padding-top: var(--h3-margin-top);
			padding-bottom: var(--h3-margin-bottom);
		}
	</style>
	<link rel="stylesheet"
		href="styles.css">
	<script src="script.js"></script>
	<!-- Tilføj &shy; hvor der kan brydes ord, som f.eks. mannfólksins til mann&shy;fólksins-->
</head>

<body>
	<div class="screen">
		<button onclick="document.documentElement.style.cssText = '--screen-max-width: calc(148mm - 35mm);'">Book width</button>
		<button onclick="document.documentElement.style.cssText = '--screen-max-width: 40rem;'">Web width</button>
		<button onclick="document.documentElement.style.cssText = '--screen-max-width: calc(100vw - 2rem);'">Full width</button>
	</div>
	<section class="titlepage">
		<h1>Danmarks Krønike</h1>
		<hr>
		<p class="author">Saxo Grammaticus - ca. 1200</p>
		<div class="center mt"><i>På dansk ved</i></div>
		<p class="translator">Nikolai Frederik Severin Grundtvig - 1823</p>
	</section>
	<section class="blank">
	</section>
	<section class="dedication" style="padding-top: calc(var(--korpus-line-height) * 12)">
		<pre class="center-box"
			class="center-box">Det siger Beda, den ærlige Mand,
Det er vel-gjort, af hvem der kan,
At skrive Forældres Gierninger alle;
Ere de onde, man maa dem flye,
Ere de gode, dem giøre paa Nye,
Og dem ingenlunde frafalde!</pre>
		<div class="right mr">Riim-Krøniken.</div>
	</section>
	<section class="colophon">
	</section>

	<section class="contents">
		<h2>Indhold</h2>
		<nav>
			<a href="#chapter-1">
				<div>Saxos Fortale til Dannemarks Krønike.</div>
				<div>11</div>
			</a>
			<h3>Første Bog</h3>
			<a href="#chapter-2">
				<div>Dan og Angel.</div>
				<div>22</div>
			</a>
			<a href="#chapter-3">
				<div>Humble og Lotter.</div>
				<div>23</div>
			</a>
			<a href="#chapter-4">
				<div>Skiold og Gram.</div>
				<div>24</div>
			</a>
			<a href="#chapter-5">
				<div>Guttorm og Hadding.</div>
				<div>37</div>
			</a>
			<h3>Anden Bog</h3>
			<a href="#chapter-6">
				<div>Frode den Første.</div>
				<div>72</div>
			</a>
			<a href="#chapter-7">
				<div>Halvdan, Ro og Skate.</div>
				<div>96</div>
			</a>
			<a href="#chapter-8">
				<div>Ro og Helge.</div>
				<div>97</div>
			</a>
			<a href="#chapter-9">
				<div>Rolv Krage.</div>
				<div>100</div>
			</a>
			<h3>Tredie Bog</h3>
			<a href="#chapter-10">
				<div>Balder, Høther eller Hother, og Bue.</div>
				<div>136</div>
			</a>
			<a href="#chapter-11">
				<div>Rorik, Hor-Vendel og Fenge.</div>
				<div>153</div>
			</a>
			<h3>Fjerde Bog</h3>
			<a href="#chapter-12">
				<div>Amlet og Viglet.</div>
				<div>172</div>
			</a>
			<a href="#chapter-13">
				<div>Vermund og Uffe.</div>
				<div>184</div>
			</a>
			<a href="#chapter-14">
				<div>Dan Mykillati.</div>
				<div>199</div>
			</a>
			<a href="#chapter-15">
				<div>Huglet.</div>
				<div>200</div>
			</a>
			<a href="#chapter-16">
				<div>Frode Bravkarl.</div>
				<div>201</div>
			</a>
			<a href="#chapter-17">
				<div>Dan Goddreng.</div>
				<div>203</div>
			</a>
			<a href="#chapter-18">
				<div>Fridlev hin Raske.</div>
				<div>204</div>
			</a>
			<h3>Femte Bog</h3>
			<a href="#chapter-19">
				<div>Frode Fredegod.</div>
				<div>208</div>
			</a>
			<h3>Sjette Bog</h3>
			<a href="#chapter-20">
				<div>Hjarne Skjald og Fridlev Frodesøn.</div>
				<div>282</div>
			</a>
			<a href="#chapter-21">
				<div>Frode Eiegod.</div>
				<div>297</div>
			</a>
			<a href="#chapter-22">
				<div>Ingel.</div>
				<div>306</div>
			</a>
			<h3>Syvende Bog</h3>
			<a href="#chapter-23">
				<div>Ole.</div>
				<div>356</div>
			</a>
			<a href="#chapter-24">
				<div>Frode og Harald.</div>
				<div>357</div>
			</a>
			<a href="#chapter-25">
				<div>Haldan Bjerggram, og Harald.</div>
				<div>361</div>
			</a>
			<a href="#chapter-26">
				<div>Yngvin.</div>
				<div>370</div>
			</a>
			<a href="#chapter-27">
				<div>Sigvald.</div>
				<div>371</div>
			</a>
			<a href="#chapter-28">
				<div>Siger.</div>
				<div>377</div>
			</a>
			<a href="#chapter-29">
				<div>Sigvald.</div>
				<div>395</div>
			</a>
			<a href="#chapter-30">
				<div>Gyrithe og Haldan.</div>
				<div>397</div>
			</a>
			<a href="#chapter-31">
				<div>Harald Hildetand, Jomfru Hetha og Ole Bravkarl.</div>
				<div>410</div>
			</a>
			<h3>Ottende Bog</h3>
			<a href="#chapter-32">
				<div>Braavalla-Slaget.</div>
				<div>426</div>
			</a>
			<a href="#chapter-33">
				<div>Omund.</div>
				<div>448</div>
			</a>
			<a href="#chapter-34">
				<div>Sigvord.</div>
				<div>471</div>
			</a>
			<a href="#chapter-35">
				<div>Budle og Jarmerik.</div>
				<div>474</div>
			</a>
			<a href="#chapter-36">
				<div>Broder, Sigvald og Snie.</div>
				<div>481</div>
			</a>
			<a href="#chapter-37">
				<div>Bjørn, Harald og Gorm.</div>
				<div>487</div>
			</a>
			<a href="#chapter-38">
				<div>Gotrik eller Gøtrik.</div>
				<div>500</div>
			</a>
			<h3>Niende Bog</h3>
			<a href="#chapter-39">
				<div>Ole.</div>
				<div>506</div>
			</a>
			<a href="#chapter-40">
				<div>Hemming.</div>
				<div>507</div>
			</a>
			<a href="#chapter-41">
				<div>Sigvord Ring, og Ring.</div>
				<div>508</div>
			</a>
			<a href="#chapter-42">
				<div>Regner Lodbrog.</div>
				<div>511</div>
			</a>
			<a href="#chapter-43">
				<div>Regner Lodbrogs Sønner.</div>
				<div>528</div>
			</a>
			<a href="#chapter-44">
				<div>Erik Barn.</div>
				<div>531</div>
			</a>
			<a href="#chapter-45">
				<div>Knud.</div>
				<div>533</div>
			</a>
			<a href="#chapter-46">
				<div>Frode.</div>
				<div>534</div>
			</a>
			<a href="#chapter-47">
				<div>Gorm Engelskmand.</div>
				<div>535</div>
			</a>
			<a href="#chapter-48">
				<div>Harald.</div>
				<div>536</div>
			</a>
			<a href="#chapter-49">
				<div>Gorm den Gamle.</div>
				<div>537</div>
			</a>
			<h3>Tiende Bog</h3>
			<a href="#chapter-50">
				<div>Harald Blaatand.</div>
				<div>542</div>
			</a>
			<a href="#chapter-51">
				<div>Svenn Tveskiæg.</div>
				<div>555</div>
			</a>
			<a href="#chapter-52">
				<div>Gamle-Knud.</div>
				<div>568</div>
			</a>
			<a href="#chapter-53">
				<div>Harde-Knud.</div>
				<div>588</div>
			</a>
			<a href="#chapter-54">
				<div>Magnus den Gode.</div>
				<div>590</div>
			</a>
			<h3>Ellevte Bog</h3>
			<a href="#chapter-55">
				<div>Svenn Æstridsøn.</div>
				<div>596</div>
			</a>
			<a href="#chapter-56">
				<div>Harald Hein.</div>
				<div>617</div>
			</a>
			<a href="#chapter-57">
				<div>Knud den Hellige.</div>
				<div>620</div>
			</a>
			<h3>Tolvte Bog</h3>
			<a href="#chapter-58">
				<div>Ole Hunger.</div>
				<div>638</div>
			</a>
			<a href="#chapter-59">
				<div>Erik Eiegod.</div>
				<div>642</div>
			</a>
			<h3>Trettende Bog</h3>
			<a href="#chapter-60">
				<div>Niels, Knud Hertug og Maagens.</div>
				<div>658</div>
			</a>
			<h3>Fjortende Bog</h3>
			<a href="#chapter-61">
				<div>Erik Emun.</div>
				<div>698</div>
			</a>
			<a href="#chapter-62">
				<div>Erik hin Spage eller: Erik Lam.</div>
				<div>705</div>
			</a>
			<a href="#chapter-63">
				<div>Svenn Grathe, Knud Maagensøn og Valdemar Knudsøn.</div>
				<div>712</div>
			</a>
			<h3>Femtende Bog</h3>
			<a href="#chapter-64">
				<div>Valdemar den Store.</div>
				<div>772</div>
			</a>
			<h3>Sextende Bog</h3>
			<a href="#chapter-65">
				<div>Knud Valdemarsøn.</div>
				<div>956</div>
			</a>
			<h3></h3>
			<a href="#chapter-66">
				<div>Tilegnelsesdigt (Første bind)</div>
				<div>978</div>
			</a>
			<a href="#chapter-67">
				<div>Tilegnelsesdigt (Andet bind)</div>
				<div>984</div>
			</a>
			<a href="#chapter-68">
				<div>Tilegnelsesdigt (Tredje bind)</div>
				<div>992</div>
			</a>
			<a href="#chapter-69">
				<div>Fortale. (Første bind)</div>
				<div>999</div>
			</a>
			<a href="#chapter-70">
				<div>Forord til anden udgave (1855 udgave)</div>
				<div>1022</div>
			</a>
		</nav>
	</section>
	<section class="blank">
	</section>
	<section class="blank">
	</section>

	<section id="chapter-1"
		class="chapter"
		style="page: book-0">
		<h2>Saxos Fortale til Dannemarks Krønike.</h2>
		<p> Eftersom andre Folkefærd giøre sig en Ære af deres gamle Bedrifter, og sætte en Glæde i at komme Forfædrene ihu, saa kunde den danske Erkebisp Absalon ikke taale, at vort Fæderneland, som det alle Dage var hans inderlige Hjertens-Lyst at ophøie, skulde fattes en saadan Navnkundighed og ærligt Eftermæle; og da ingen Andre vilde giøre sig den Umage at skrive en Danmarks-Krønike, saa nødte han mig, sin ringeste Tjener, det Arbeide paa; og lod mig arme Mand hverken have Rist eller Roe, førend jeg tog mig for, hvad der dog gik over mine Kræfter!</p>
		<p> Sagen er den, at i Førstningen, efterat Christendommen var kommet herind, da var man kun tynd baade i Troen og i Latinen, og skulde nok bare sig for at skrive en Danmarks-Krønike, og siden, da Kirke-Tjenesten kom i Gang, og man lærde Latin, saa var man doven, som man før var dum, og Følgen blev den samme, thi hvad man før ikke kunde, det gad man ikke nu. See, derfor kunde jeg ikke bære det over mit Hjerte og Sind at være gienstridig, uagtet jeg følde hvor lidt jeg var saa svært et Arbeide voxen, men vilde dog hellere saagodt som sprænge mig selv, end at vi danske Folk, hvis Naboer just har deres store Moerskab af Krøniken, skulde blive berygtede som de, der agtede de gamle Dage intet skriftligt Mindes-Mærke værd, men skrev dem kun i Glemme-Bogen. Det var da altsaa en tvungen Sag, at jeg belæssede mine svage Skuldre med en Byrde, som ingen Skribenter hidtildags har rørt med en Finger, jeg turde ikke stampe imod Brodden, og ihvorvel det ogsaa var et Vove-Stykke at begynde paa, hvad der skulde anderledes Karle til, saa trøstede jeg mig dog ved det Rygstød jeg havde i den store Mand, hvis Herrebud jeg efter fattig Leilighed udrettede. Men da nu han gik ind i Evigheden, førend jeg blev færdig, og I, Herr Anders, blev i en god Time eenstemmig udvalgt til hans Eftermand i den høie Værdighed, saa veed jeg Intet bedre, end at bønfalde Eder om at staae mit Værk i Faders og Formynders Sted, saa de avindsyge Hegle-Hoveder, hvis Fingre fornemmelig kløe efter hvad som giør Opsigt, maae blive beskiæmmede, naar de see, under Hvis mægtige Vinger min Bog finder Skyts! Hvilken frugtbar Overflødighed af Viisdom og Kundskab finder man ikke hos Eder, alt som et helligt Skatkammer, rigelig opfyldt med himmelske Klenodier! For at sanke saadanne Midler, og forfremmes i boglig Kunst, var det, at I bereiste Frankerig, Italien og Engelland, og da I, efter lang Omvanken, fik det glimrende Kald at staae i Spidsen for en udenlandsk Høiskole, skal man have ondt ved at sige, om derved timedes Eder eller Embedet selv den største Ære. For denne Eders store Berømmelses, Dyds og Dygtigheds Skyld udvalgdes I af Kongen til Haand-Skriver, og vidste saaledes at nytte Leiligheden til store Foranstaltninger, at denne Bestilling, der hidindtil ikke var synderlig regnet, siden, da I befordredes til det Embede I nu beklæder, var en Brud, hvortil der beiledes omkap af de Ypperste i Landet. Intet Under derfor, at Skaane jublede over, denne Gang at have laant en Biskop af et andet Landskab, isteden for at kaare ham blandt sine egne Sønner, thi det er ikke meer end billigt, at man fryder sig over et Valg, man har saa megen Ære af. Ja, da I ikke blot, ved Byrd og boglig Kunst, og Sindets Gaver, er en Prydelse for Kirken, men leder ogsaa Hjorden til Ordets fedeste Græsgange, saa er det Eders Løn at elskes overalt, og Eders Roes at have, ved priselig Idræt, gjort Eders hæderfulde Embede end mere høiærværdigt! For ikke ved Eders Rigdom at give Anstød, har I med from Gavmildhed skiænket Eders store Formue til gudelig Brug, og langtfra at falde i Gierrigheds Snarer, har I da meget mere paa den allerbedste Maade skilt Eder ved Rigdoms Bekymringer. Hertil kommer det kostelige Værk, hvori hellig Sandhed med synderlig Kunst er af Eder indvirket, samt den Nidkiærhed, hvormed I, uanseet Uleilighederne som deraf flyde for Eder selv, tager Eders Embed vare: I har saaledes ved den saliggiørende Lærdoms Kraft tvunget dem som forholdt Kirken sine Rettigheder, til igien at opfylde deres Skyldighed, og bøde nu for hvad de brøde før; dem som elskede Letfærdighed og fulgde Kiødets Lyster, har I ved idelig Formaning, og en ærbar, lysende Vandel, ført tilbage fra den usle Blødhed til en værdigere Tænkemaade, og skiøndt man ikke let kan sige, om I har udrettet mest med Ord eller med Exempel, saa er det dog lige vist, at hvad Eders Formænd omsonst arbeidede paa, har I, og det ene ved kloge Raad, udrettet.</p>
		<p> Nu skal man lægge vel Mærke til, at de gamle Danske, som lode det ikke feile paa store Manddoms-Gierninger, stræbde ogsaa at kappes med Romerne i udødelig Ære, saa de ikke alene efterlignede deres Skrivemaade, og satte Fortællinger om deres egen Mandhaftighed, med en egen Slags Digte-Kunst, ret artig i Stiil; men kom ogsaa Forfædrenes Bedrifter ihu, og lode Rimene derom, som gik fra Mund til Mund paa Moders-Maalet, med Rune-Bogstaver indhugge i Klipper og Kampesteen. Med disse Tegn og nogle gamle Bøger for Øie, har jeg i Oversættelsen troelig stræbt at følge Traaden, og sætte paa Vers hvad rimet var, saa man maa vide, at jeg har havt Noget at bygge paa, og sat Fortællingen sammen, ikke efter mit eget Hoved, men efter Fædrenes Mund; thi jeg har ikke lovet at digte et rimeligt Eventyr, men troelig at berette gamle Ting! O! hvilke dyrebare Krøniker skulde ikke Folk med saadant et Hjertelag have efterladt os, om de havde været Latinen mægtige, og desformedelst kunnet styre deres Skrivelyst, aldenstund vi see, at nu, da Roms Tungemaal var dem ubekiendt, havde de dog en saadan brændende Begiærlighed efter at frelse fra Glemsel hver mærkelig Gierning, at de, saa at sige, gjorde Kampe-Stene til Pergament, og Klippe-Vægge til Tavler!</p>
		<p> Her maa jeg imidlertid dog ingenlunde forbigaae Islændernes Fortjeneste, thi disse Folk, hvis golde Fødeland ei frister dem til nogen Overdaadighed, de holde, saa at sige, Faste Aaret om, og anvende gierne alle deres Leve-Dage paa at samle og udbrede Kundskab om andre Folkefærds Vilkaar, og bøde saa med Kunst paa deres Savn; thi det er deres Fryd og Gammen at vide og fortælle alle Folkefærds Bedrifter, og de holde for, at man har ikke mindre Ære af at beskrive, end af at udføre mægtige Gierninger. Deres Samlinger, rige paa kostelige Sandsagn om Fortids Handel, har jeg derfor med Flid benyttet, og mangen en Fortælling i denne Bog er deraf laant og oversat, thi deres Hjemmel, hvis store Kyndighed i Oldsager er mig noksom bekiendt, tør jeg ikke forsmaae. For Resten har det været mig en Samvittigheds-Sag, nøie at nemme, flittig at optegne, og troelig at følge hvad Absalon, det være sig om hans egne eller Andres Bedrifter, vidste at fortælle, thi hvert hans Ord om Sligt var mig som himmelfaldet.</p>
		<p> Nu vender jeg mig til Eder, Kong Valdemar! Dannemænds livsalige Fader og Fyrste, Fædernelandets glimrende Prydelse, hvis berømmelige Herkomst og ældgamle Stamme skulde findes her beskrevet! Høilig trænger dette mit Arbeide, som vel kun er lykkedes maadelig, til Eders Gunst, thi i det jeg, som en Steen paa Hjertet, føler Byrdens Vægt, maa jeg vel frygte for, at det er snarere min egen Vankundighed og Afmagt jeg blotter, end Eders Herkomst jeg sømmelig aabenbarer! Eders, maa jeg vel sige, thi Eders store Arvelande har jo I, paa Naboernes Bekostning, anseelig formeret, og der I udstrakde Eders Spiir saavidt, at Elben nu strømmer i Danmarks Rige, da er det ingen ringe Forøgelse af Kronens Glands, som I vandt Æren for; thi vidt overgik I de fremfarne Kongers Roes og Rye, ved selv mod det Romerske Rige at vende Eders seierrige Vaaben! Dog, hos Eder rækker Mod og Mildhed jo hinanden Haand, saa det er et Spørgsmaal, om ikke dog Eders Livsalighed giør Eder endnu mere elsket hos Eders Folk, end Eders Vaaben giør Eder udenlands frygtet; ei heller maa det glemmes, at Eders Far-Fader, som skrinlagt straaler nu i Helgen-Skaren, vandt ved sin uskyldige Død udødelig Ære, og at hans Helgen-Glands behersker nu de Folk, hans Sværd betvang, saa man maa sige, at af Helgen-Saaret udstrømmede dog mere Kraft end Blod! Og endelig, saa er jeg nu engang af Moders Liv og Fæderne-Herkomst Eders skyldige Tjener, thi, som vitterligt er, tjende baade min Fader og Farfader, den synderlig trofaste Mand, i Eders Herr Faders Gaard, og kæmpede mandelig under hans Banner, og sagtens maa da jeg, i det Ringeste i Aanden, kæmpe under Eders! Under det, og under Eders Skjold tillige, vil jeg da gaae frem, og for at komme ret paa Glid, vil jeg begynde med en Beskrivelse over Fædernelandet, efter dets Beliggenhed, da Alt vil falde desbedre i Traad, naar Fortællingen, som under sit Løb skal sætte hver Ting paa sit Sted, har begyndt med Stedernes Beskrivelse.</p>
		<p> Danmarks Riges Beliggenhed er da denne, at deels grændser det ved en Ende til fremmede Lande, og deels er det omflydt af det bølgende Hav, saa at de indvendige Dele omsnoes og overskiæres af Stranden, og den krydser sig paa mange Maader, ud og ind, snart i smalle Sunde, og snart i brede Bugter, hvorved der dannes en stor Hob Øer. Heraf kan man da begribe, at Dannemark, som Bølgerne, saa at sige, har slaaet i Stykker, har kun faa landfaste Dele, og at Havet, som i sit Løb slaaer de mange Bugter, skiller dem vidt fra hinanden. Af disse landfaste Dele er nu igien Jylland baade den største, og naar vi komme sønderfra, den næste, saa den vel maa kaldes Broder-Parten af Riget, thi den strækker sig saa langt sønderpaa, at den berører Tydskland, men rives dog igien løs derfra ved Eider-Strømmen, og løber saa lidt bredere, sønderfra, lige op til det Norske Sund. I dette Landskab er den saakaldte Lim-Fjord, hvor der saaledes vrimler af Fisk, at Folket der i Egnen nok alle Dage haver ligesaameget sin Næring af Fjorden som af Jorden.</p>
		<p> Til Jylland grændser Lille-Frisland, og her gaaer Landet ned ad Bakke, saa Jords-Monnet bliver meget lavere, men Landet ogsaa meget mere frugtbart, som det kan takke Stranden for, der oversvømmer det. Det er imidlertid et stort Spørgsmaal, om man ikke her kiøber Guld for dyrt, thi det er en farlig Sag med den Strand; naar det falder ind med stærk Storm, bryder den ikke sjelden igiennem Digerne, som man ellers dæmmer for den med, og styrter da gierne saa rasende ind, at den mangengang tager med sig, ikke blot hvad der staaer og groer paa Marken, men selv Husene med Folk og Samt.</p>
		<p> Østenfor Jylland, ligger Øen Fyen, som kun ved det smalle Medelfarsund er skilt fra Fastlandet, og ligesom Fyen nu har Jylland vestenfor sig, saaledes vender den østlig imod Sælland, en Øe, som bær Prisen for alle Dannemarks Landskaber, baade i Overflod paa Livets Nødvendigheder og i sin Deilighed. Den skal, efter Sigende, ogsaa ligge lige midt i Dannemark, saa der fra den er lige langt til Grændserne paa alle Sider.</p>
		<p> Østen for Sælland bryder Havet atter igiennem, og skiller Øen fra Skaane ved et Sund, hvor Fiskerne pleie hvert Aar, uden Undtagelse, at giøre en ganske overordenlig Fangst, ja Fiskene flokkes saa tykt i hele det Sund, at det kan træffe sig den Gang, man har ondt ved at roe derigiennem, og behøver hverken Garn eller Krog, men kan øse Fiskene op med de bare Hænder.</p>
		<p> Skaane ligger ud i een Strækning, men Halland og Bleking skyde ud derfra, hver til sin Side, ligesom man kan see to Grene paa et Træ, og slynge sig vidt fra hinanden, den ene til Norge, og den anden til Gylland. Ved Bleking er der ellers en stor Mærkværdighed, en Klippe nemlig med en Vei over, der er ligesom bestrøet med underlige Tegn og Bogstaver. Der løber nemlig en Fjeldstie ligefra den søndre Kyst ind i Verende-Vildmark, og langs ned med begge Sider, et lille Stykke fra hinanden, gaae der to Render, og den jævne Plads der midt imellem er overalt ligesom besaaet med Tegn, der aabenbar skal være en Slags Skrift, thi uagtet Stien gaaer bestandig op og ned, snart høit paa Fjeld, snart dybt i Dal, saa kan man dog tydelig spore, at Bogstaverne gaae bestandig ud i en Række. Dette syndes Kong Valdemar, Hellig-Knuds velsignede Søn, var en underlig Ting, og fik Lyst til at vide Udtydningen derpaa, hvorover han udskikkede sine viise Bud, som skulde bereise den Klippe, see vel til, at de kunde opspore alle de Tegn der var, og skiære dem ud i Stokke som de stod, til Punkt og Prikke; men de kunde ingen Mening faae ud af det Hele, fordi Ridserne vare udslidte, deels af Vandløb og deels af Fodtraadd, saa Stregerne løb i hinanden, og forvildede Læseren. Heraf seer man, at selv hvad man indgraver i Stenen saa fast, kan dog i Tidens Længde af Vandløb og Regnskyl udslettes.</p>
		<p> Det var nu om Dannemark, men eftersom dette Rige, baade ved sin Beliggenhed og Folkets Tungemaal, er, saa at sige, besvogret med Sverrig og Norge, saa vil jeg med det Samme tale et Par Ord om deres Vilkaar og Leilighed.</p>
		<p> Disse Lande ligge da op imod Nordpolen, under Nordstjernen og Karlsvognen, og strække sig længst mod Norden lige ind i Sneekredsen, saa høiere oppe kan Ingen boe eller bjerge sig, for den ulidelige Frost og Kulde, som raser i de Landemærker. Norge har desforuden, som Naturens Stifbarn, et grumt og sørgeligt Udseende, med de uhyre Steen-Blokke, bratte Klipper og nøgne Fjelde, hvoraf det er omringet, men det er mærkværdigt, at øverst oppe i det Land gaaer Solen sommetider slet ikke ned, saa man kan sige, den er der for stolt til at hænge i Klokke-Strængen, og vil vise, at den kan holde ud at skinne baade Dag og Nat.</p>
		<p> Vesterud fra Norge, midt i det vilde Hav, ligger der en Øe, ved Navn Island, hvor man knap skulde vente at finde Folk, men som er ret et Vidunder, efter de sære og utrolige Ting at regne, man veed om den at fortælle. Der skal saaledes være en Kilde med et rygende Vand, som er i Stand til ligesom at forgiøre hvad det skal være, saa at hvad der befugtes med Dampen af det Vand, bliver saa haardt som en Steen. Det er da ikke at spøge med, og ihvorvel det falder utroeligt, at der kan sidde saadan en Stivelse paa Luur i det bløde, rindende Vand, saa er det dog ikke værd at forsøge, thi hvad der kommer i Dampen, kan vel beholde sit Udseende, men bliver dog, som sagt, i Grunden forstenet. Der skal ogsaa være nogle andre Kilder, som har den Særhed ved sig, at snart bugne de ganske umaadelig, og sprøite høit op i Veiret, ligesom man kan see et Springvand, og saa falde de igien lige saa umaadelig, og synke reent ned i Jorden; snart kan man ikke komme dem nær, uden at over-sprøites af det hvide Skum, og snart kan man see sig blind, før man finder dem. Paa samme Øe ligger ogsaa Bjerget Hekkenfeld, der har samme Vane som Ætna, og helmer aldrig med at syde og brænde i sit Inderste, og spye og sprude Ild og røde Luer ud af sig. Det holder jeg for et stort Vidunder, thi hvem skulde tænke, at et Bjerg, der ligger i Snee og Iis, skulde endda kunne have det saa hedt, og aldrig kunne faae Has paa sin Ild.</p>
		<p> Det er ogsaa underligt med den utrolige Mængde Driviis, som til sine visse Tider hjemsøger Landet, thi naar den første Gang støder dundrende paa Klipperne, da er det som om de svarde med hule Drøn, thi da hører man, fra Dybet af, et underligt Brag og ligesom klynkende Stemmer, hvorfor man i gamle Dage har bildt sig ind, at det var onde Menneskers Sjæle, som her i den ulidelige Kulde fik deres Straf. Men, hvad der tilgavns maa forundre og forbause, er hvad man fortæller, at om man ogsaa hugger et Stykke af den Iis, og tøirer det nok saa fast, kan man dog ikke forhindre det fra at følge med, naar det Øvrige bryder op, saa det maa have en ganske besynderlig Sammenhæng med den Iis, som ingenlunde vil skilles ad, og lader sig ikke det Mindste afkorte, af hvad der, saa at sige, hører til dens Legeme. Der er ogsaa en anden Slags Iis inde i Landet paa Klipper og Bjerge, som man siger for vist, skal alt imellem kaste sig, saa der vendes op og ned paa hele Skruen, og som et Beviis derpaa fortæller man, at nogle Skieløbere styrtede engang ned i et Gab paa Isen, og bleve kort efter fundne døde ovenpaa Isen, uden at der var den mindste Sprække at see, thi heraf vilde man slutte, at Isen maatte have vendt sig. Efter hvad Rygtet siger, skal her ogsaa være en Kilde, som man kun behøver at smage Vandet af, for at drikke Døden i sig lige paa Timen, som om man drak den dødeligste Forgift; ligeledes nogle andre Kilder, hvori Vandet har Smag efter Øl; fremdeles en Slags Ild, der skyer Hør, og brænder Vand, og endelig en Steen, der uden at Noget rører ved den, ligesom af sig selv, dreier sig om Bjerg-Toppene.</p>
		<p> Dog, for nu at komme til Norge igien, som vi maa betragte lidt nøiere, da skal man vide, at det støder mod Østen til Sverrig og Gylland, men ligger mod Syden og Vesten ud til det vilde Hav, og i Norden vender det imod et Land, som Ingen veed Navn eller Grændser paa, thi det er ikke et Land med ordenlige Mennesker, men er fuldt af et eget besynderlig Slags Utydsker, og det er skilt fra Norge ved en stor Havbugt, hvor der er en vanskelig Seilads, saa de ere gode at tælle, som kom igien med holden Reise.</p>
		<p> Havets Løb er nemlig saa, at til Høire overskiærer det Dannemark, og slaaer en Bugt sønden om Gylland; til Venstre derimod, gaaer det op norden om Norge, bredt østerind, og ender sig i en Krumning, som vore Forfædre kaldte Gandvig. Imellem denne Gandvig, og Bugten sønderfra, er der kun et kort Stykke Vei, og var det Skillerum ikke blevet af Naturen sat op, som et Bolværk imod Bølgerne paa begge Sider, da havde de gjort Sverrig og Norge til en Heel-Øe. I disse nordostlige Egne boe Skridt-Finnerne, et Folk, som er udlært paa at bruge et eget Slags Skøiter, og paa dem kan disse Vild-Skytter vinde op ad de steileste Klipper. Intet Bjerg stikker saa høit i Sky, at de jo med Tid og Leilighed kan naae til Toppen, thi de veed at bære sig ganske listig ad, løbe fra neden af immer paa Skraa, og krydse sig immer i Bugter og Sving, og Snegle-Gange, lidt efter lidt fra Fod til Top. Dyre-Skind er Alt hvad de har at sælge, og dem kiøbe Nabo-Folkene af dem.</p>
		<p> Hvad nu endelig Sverrig angaaer, da støder det mod Vesten til Dannemark og Norge, mod Sønden, og for en stor Deel mod Østen, til Havet, men grændser dog ogsaa østlig til et Land, med mange og det heel forskiellige barbariske Folk.</p>
		<p> I gamle Dage maa Dannemark være blevet bebygget og opdyrket af et Slags Jetter, thi det kan man see paa de uhyre store Stene over Grav-Kjelderne og Jette-Stuerne, og vil Nogen tænke, at de kunde komme derop, uden ved uhyre Kræfter, da betragte han kun bare somme af vore Bankers Høide, og see saa, om han kan sige os, hvem der vel ellers skulde sat de Steenblokke paa Toppen; thi hvem der vil bruge sin Eftertanke, kan jo dog begribe, at den Steen man ikke kan løfte, maa man lade ligge, og kan da Folk, som de falde nutildags, med de Kræfter og Redskaber de har, enten slet ikke, eller dog knap nok vælte saadan en Steen paa jævn Jord, saa lode de vel være at trille den op ad de høie Bakker. Uvist er det derimod, om de Jetter, som endnu efter Syndfloden fandtes paa Jorden, har været Mestere for det Stykke Arbeide, eller det forskriver sig fra andre Folk med særdeles Legems-Kræfter; hos os har man giættet paa de Folk, som endnu skal beboe den utilgiængelige, stenede Udørk, som vi talte om før, thi deres Legemer skal være et Slags Vende-Kaaber, saa de kan giøre sig synlige og usynlige, smaa og store, efter Behag; men det er da, som sagt, et Land der ikke er at løbe til, og hvor ikke mangen skal rose sig af at have været, og være kommet heelskindet hjem.</p>
		<p> Dette maa da være nok herom, og nu kommer jeg til hvad jeg egenlig vilde fortælle.</p>
	</section>

	<section class="titlepage">
		<hgroup>
			<p>Folke-Sagn fra Hedenskabet.</p>
			<h1>Første Bog</h1>
			<p>Fra Dans Opkomst til Haddings Død.</p>
		</hgroup>
	</section>

	<section id="chapter-2"
		class="chapter"
		style="page: book-1">
		<h2>Dan og Angel.</h2>

		<p style="letter-spacing: -0.1pt;">Dannemarks Krønike begynder med Humbles Sønner: Dan og Angel, som baade vare de første navnkundige Høvdinger i Riget, og bleve opkaldte i Folket; uagtet den Normanniske Historie-Skriver, <em>Dudo,</em> rigtig nok vil sige, at de Danske skal nedstamme fra Grækerne, som ogsaa kaldes Danaer, og deraf have deres Navn. Ihvorvel nu disse Brødre, for deres Mods og mandelige Gierningers Skyld, bleve af menige Landsens Indbyggere udvalgte til Høvdinger og Fyrster, saa kaldtes de dog ikke Konger, thi det Navn var dengang hertillands enten ubekiendt, eller dog ikke kommet i Brug.</p>
		<p style="letter-spacing: -0.37pt;">Fra denne Angel skal, efter Sigende, det engelske Folks Navn have sin Oprindelse, thi det Landskab han raadte over, kaldte han Angeln, og slap derved paa en nem Maade til et udødeligt Navn, thi da hans Efterkommere siden indtoge Britannien, skildte de tillige Øen ved sit gamle Navn, og satte deres eget Fædrenelands, nemlig Angelns, isteden, og den Heltegierning har man i gamle Dage gjort meget Væsen af. Herom kan man læse hos <em>Beda,</em> som var selv en Engelskmand, og velberømt for sine gudelige Skrifter, thi han indlemmede med Flid sit Fædrenelands Krønike i sine dyrebare Bøger om Troen og Lærdommen, fordi han tænkde, som sandt var, at det er ligesaavel en Kiærligheds-Gierning at tænde Lys i sit Fædrenelands Krønike, som at udlægge Guds Ord; det Ene skal giøres, og det Andet ikke forsømmes.</p>
		<p style="letter-spacing: -0.1pt;">Det var nu Angel, men fra Dan nedstammer, efter Forfædrenes Vidnesbyrd, vort gamle Kongehuus, saa Konge-Blodet er fra ham, som et Kildespring, rundet giennem Slægten lige til den Dag i Dag. Han fik sit Giftermaal ude fra Tydskland, og avlede med Grythe, sin høibaarne Fyrstinde, to Sønner: Humble og Lotter.</p>
	</section>

	<section id="chapter-3"
		class="chapter"
		style="page: book-1">
		<h2>Humble og Lotter.</h2>

		<p>Det var Skik i gamle Dage, at naar man valgde sig en Konge, da stod man paa nedgravne Stene, og gav sin Stemme, for ved de Stenes faste Leie at betegne, Valget skulde staae fast og aldrig rygges; men uagtet nu at Humble, da hans Fader døde, blev udvalgt paa samme Maade, saa havde han dog det Uheld at miste, hvad Folkets Kiærlighed gav ham, og blev fra Høvding, Undersaat igien. Han blev nemlig overvundet i Strid af Lotter, og maatte, som en fangen Mand, da der ikke var anden Redning, kiøbe sit Liv med sit Rige. I det han nu saaledes blev stødt fra Thronen af sin egen unaturlige Broder, fik man et nyt Beviis paa, hvor sandt det er, at Hallen er herlig, men Hytten er tryg, men siden han bar sin Skiebne saa godt, at Ingen skulde sige Andet, end at Herlighedens Forliis var i hans Øine netop en Lykke, saa maa man slutte, at han, som en viis Mand, har betragtet en Konges byrdefulde Stand fra den rette Side.</p>
		<p>Nu havde da Lotter faaet Spiret, men med Staalhandske var det, han tog det, og brugde det ogsaa derefter, ret som om han bildte sig ind, at det er ved Hovmod og Skalkhed en Konge befæster sin Throne, thi han maalde Folket med sin egen Alen, og tænkde at de stode ham alle efter Riget, som gik ham nær i Adelsbyrd, derfor meende han, det var Dyden den, at tage Liv og Gods fra hver ypperlig Mand, og giøre Landet øde for ædle Folk. Dog, Herrer strænge, regiere ei længe, og hvad der nys var Lotters Lykke, det blev nu hans Straf; thi han faldt, som han steeg, i et Oprør.</p>
	</section>

	<section id="chapter-4"
		class="chapter"
		style="page: book-1">
		<h2>Skiold og Gram.</h2>

		<p>Vel i Skind men ei i Sind var Skiold en Søn af Lotter, thi ligefra sin første Ungdom af, gik han en ganske anden Vei, traadte ikke i sin Faders skammelige Fodspor, men slægtede sin herlige Olde-Fader paa, og her kan man med Rette sige, at Beste-Fars Arv er Ættens Tarv. Alt i sin Ungdom blev Skiold berømt derved, at han fik Bugt med et vildt Udyr, og den forunderlige Hændelse maa man vel kalde et Forvarsel for hans følgende Helte-Bedrift. Hans Formyndere, som optugtede ham kongelig, havde nemlig, engang i hans Drenge-Aar, givet ham Forlov til at følges ud med Skytterne og see paa Jagten, og da hændte det sig, at en usædvanlig stor Bjørn kom ham imøde, men uagtet han var vaabenløs, var han dog ikke raadvild, men bandt Bjørnen i sit Belte, til hans Staldbrødre kom og gave den sit Livsbrød. Omtrent paa samme Tid skal han i Kreds have nedlagt adskillige særdeles tappre Kæmper, hvoriblandt to saare Navnkundige, nemlig Atle og Skate, og da han gik i sit sextende Aar, var han saa stor og stærk, at man skulde have ondt ved at finde hans Mage.</p>
		<p>Af Skate, som var Høvding i Allemannien, blev han budt ud, fordi de beilede begge til een Brud, som hedd Alvilde, og var saa deilig en Jomfrue som Nogen vilde see for Øine, og om hende sloges de da i Nærværelse af deres Krigshære, men Skate maatte bukke, og med ham faldt Modet paa hele hans Krigshær, saa Allemannien blev Dannemark skatskyldig. Saaledes overgik da Skiold i Mod og Manddom vidt sin Alder, og vovede saadanne Kæmpe-Dyster, som man knap skulde tænkt han i de Aar havde havt Mod til at see paa, saa at naar der var nogen Skam i de ømskindede Karle, der hendrev deres Manddoms-Aar, og ødelagde sig selv i Suus og Duus, da maatte de dog skamme sig, og lære af ham at beflitte sig paa en Haandtering, som Dannemænd kunde egne og anstaae. Dog, det var ikke blot i Vaabengny, at Skiold havde Hjertet paa det rette Sted, thi hvor det gjaldt om Livsaligheden, stod han og i Spidsen, og vandt ved sin Giævhed igien den Kiærlighed hos Folket, som hans Fader ved sine Udyder havde forspildt. Han afskaffede ubillige Love, og satte gode isteden, og al hans Digten og Tragten gik derpaa ud, hvorledes han bedst kunde hjelpe sit Rige paa Fode, thi det var hans Mening, som det var hans Ord, at Kongen er sat til at sørge for Landet og glemme sig selv. I Naade og Gavmildhed, saavelsom i Mod og Manddom, gjorde han al Verdens Konger Rangen stridig, thi af sit Skatkammer betalte han sine Undersaatters Gield, husvalede de Syge, og hjalp de Betrængte til Rette, og sine Kæmper gav han ikke blot Kost og Løn som den Bedste, men lod dem ogsaa i Krig beholde alt Byttet, thi han pleiede gierne at sige: Kongens er Prisen, og Pengene Kæmpens!</p>
		<p>Fordi nu Skiold saaledes viiste, at der var en herlig Aand i ham, saa have alle Dannemarks følgende Konger beholdt hans Navn, og ladet sig kalde Skioldunger. Imidlertid gav han dog een Forordning, som ei er at rose, thi da en af hans frigivne Trælle blev overbeviist om, at staae hemmelig Kongen efter Livet, befalede han, at alle Frigivne skulde være Trælle igien, som om det var Ret, at lade dem alle bøde for den Enes Brøde!</p>
		<p>Vi hørde før, at der var en deilig Jomfrue, som Skiold sloges for med Skate, hende tog han til Ægte, da han havde fældet sin Medbeiler, og af dette Ægteskab blev født en Søn, der kom til at hedde Gram, og skulde ikke lyve sig Fader til, thi han var i alle Maader Skiold op ad Dage. Baade i Henseende til Sjæl og Legeme havde han og alle de Egenskaber, man helst maa ønske sig, og brugde dem saa vel, at han vandt sig udødelig Ære, ja hvor høit han stod anskrevet hos Efterkommerne, seer man deraf, at i de ældste danske Viser er det som en stor Æres-Beviisning, naar en Konge kaldes Gram. Særdeles var han berømt for sin Haardførhed og store Færdighed i alle Legems-Øvelser, og han var især en Fægte-Mester, som forstod sin Kunst, enten det saa kom an paa at hugge til, eller bøde af.</p>
		<p>Først giftede han sig med sin Foster-Fader Roars Datter, som var hans Patte-Syster, og det kan man sige var kongelig betalt, for hvad hun havde mistet; men siden overlod han hende til Besse, en af sine tro Mænd, som havde forskyldt meget Godt af ham, thi han var ham saaledes til Rygstød og Bistand i hans Kæmpe-Dyster, at det er et Spørgsmaal, om Gram havde sin egen eller Besses Tapperhed meest at takke, for al den Ære og Priis han vandt.</p>
		<p>Engang hørde Gram fortælle om Gro, en svensk Prindsesse, at hendes Fader Kong Sigtryg havde lovet hende bort til en Jette, og han blev saa harmefuld over, at en Konge-Daatter skulde have saa tynd en Lykke, at han gik til Sverrig med sine Kæmper, og satte sig for, som en anden Herkules, at prøve Styrke med Uhyret. Saasnart han nu kom til Gylland, klædte han sig ud, med Bukkeskind om Benene, og en stor Pels af forskiellige Dyre-Huder, for at sætte Skræk i hvem han mødte, og da han nu tillige gik med en stor, svær Kiølle i Haanden, saa saae han livagtig ud, som han kunde været en Jette. I den Klædedragt mødte han i en Skov Gro selv, som kom ridende med nogle faa Terner, og vilde hen til en Søe, hvor hun pleiede at gaae i Bad. Hun tænkde det var hendes Fæstemand, og paa Kvinde-Viis blev hun saa angest og bange for det fæle Syn, at hun tabde Tøilen, og skiælvede og bævede over hele sit Legeme. Alt som hun sad, sagde hun ved sig selv, paa sit Maal, som der staaer i Visen:</p>
		<pre>Skuffer Synet mig ei,
Kommer lang, kommer breed,
Vist den Jette saa leed
Nu, og mørkner min Vei.
Dog, og stundum paa Skrømt
Helten fiin og berømt
Skaber ud, hyller ind
Sig som Vildlap i Skind.

<h3>Besse.</h3>
Raske Møe paa Ganger let!
Giør nu som jeg beder;
Siig mig Sandhed om din Æt!
Glem ei hvad du hedder!

<h3>Gro.</h3>
Konge er min Fader god,
Rundet op af Kæmpe-Rod,
Blinket har hans blanke Sværd
Tit med Held i Herre-Færd,
Af hans Daad gaaer vide Savn,
Gro, det er hans Daatters Navn.
Siig mig nu:Hvem og hveden est vel Du?

<h3>Besse.</h3>
Besse jeg hedder med Ære,
Banner og Sværd kan jeg bære,
For mig i Feldten man gruer,
Fiender jeg smækker som Fluer,
Sjelden fra Valen jeg flytter min Fod,
Før jeg kan vade i Blod.

<h3>Gro.</h3>
Hvem mægter at styre
Og raade de Fyre,
Her hugge saa drøit?
For hvem bæres Banner saa høit?
Hvem kiende I Karle paa Land og paa Strand,
I Leding for Herre og Høvedsmand?

<h3>Besse.</h3>
Med Lykken vi følge,
Paa Land og paa Bølge,
Den stoute Kong Gram;
For Ingen han viger,
Men Kæmper og Riger,
Maa bukke for ham.
Hvor Pilene suse,
Hvor Bølgerne bruse,
Hvor Hjelmene knage,
Hvor Luerne brage,
Der, Guld-Møe, giv Agt!
Der gaaer uforsagt
Den Høvding saa krye,
Hvis Banner vi løfte i Skye.

<h3>Gro.</h3>
Seiler, I Svende,
Hjem med en Fart!
Ellers I ende
Ynkelig snart;
Kommer med Hær
Sigtryg jer nær,
Flux han jer knytter om Kværke
Rebene stærke,
Hænger jer op
Høit i Top,
Leer, naar han seer, at I smager
Ravne og Krager.

<h3>Besse.</h3>
Hillemænd, hillemænd;
Nu, et godt Ord igien!
Gik Alt som du vilde,
Gik os det kun ilde;
Men ellers din Fader skal vogte sig vel,
At hovedkulds ikke han reiser til Hel;
Thi heller paa ham
Den vældige Gram
Dog Halsen vist knækker,
Var og den af Steen,
End her han nu lægger
Saa bradt sine Been!
Dannemænd aldrig for Svenskere grue,
Om de og mylre, som Myrer i Tue!

<h3>Gro.</h3>
Mig huer Salen
Bedre end Valen,
Hjem vil jeg tye,
Og medens Sværdene lyne,
Være af Syne,
Sidde paa Fædrene-Borgen i Ly.
Eder paa brusende Bølge
Døden forfølge,
Om I og Sværdet undflye!

<h3>Besse.</h3>
Gid du med Glæde
Gange til Sæde
I dine Fædrene-Sale!
Ønskerne lede
Vi os frabede!
Galde med Godt vi betale.
Sjeldnere vender i Luften sig Vind,
End som paa Tærskelen Pigernes Sind;
Sure i Gaarden, og søde i Borgen,
Kimse i Dag de, og kysse i Morgen.
</pre>
		<p>Nu var Gram kied af at staae og tie, og gav sig i Snak med Jomfruen, men tog Tonen saa grovt som han kunde, saa man kan snarere sige han brølede, end at han snakkede.</p>
		<pre><h3>Gram.</h3>
Vær hun kun slet ikke bange, mit Barn!
Og tænk ikke, jeg er et Skarn!
Jetten, min Broder, ved mig sender Bud
Til sin tilkommende deilige Brud,
Men vil hun ha'e mig, er det Hip som Hap,
Min Broder hedder Grip, og jeg hedder Grap.
Bliv hun kun ikke saa bleg om Næsen!
Det Barske, det ligger kun saa i mit Væsen;
Mit Hjerte er ømt, derpaa kan hun lide,
Og jeg vil af intet Favnetag vide,
Uden jeg mærker først, at hun
Elsker mig ret af Hjertens Grund.

<h3>Gro.</h3>
Splittergal jeg maatte være,
Førend jeg fik Thusser kære;
Ikke selv den værste Skiøge
Vilde Seng med Jetter søge!
Hils dig selv, og hils din Broder:
Thusse-Brud, og Trolde-Moder
Være Hexe, ikke jeg!
Andre efterhige knap
Mødding-Kys, og Tjørne-Klap,
Hvile vist ei Silke-Kind
Paa et børstet Svine-Skind!
Hvor Naturen sig oprører,
Nødig man om Elskov hører,
Og det skal vist aldrig feile:
Piger lee, naar Tosser beile.

<h3>Gram.</h3>
Betænk dog, Barn! jeg er berømt i Krig,
For Tapperhed, og jeg tilbunds er riig.
Min Haand har bøiet mangen Nakke stiv,
Og stærke Konger skilt ved Land og Liv.
Her er en Guldring, see hvor den kan gloe!
Giv hun mig nu sit Hjerte og sin Troe!
Saa skal den Ring os fæste evig sammen,
Vort Bryllup holde vi med Fryd og Gammen,
Og leve saa, som Blommen i et Æg!
</pre>
		<p>Med det Samme han sagde disse Ord, skiød Skielmen sin Jette-Ham, og stod for Jomfruen, som den deiligste Karl hun vilde fæste Øine paa. Var hun bange før, da blev hun dristig nu, thi nu tog hun med begge Hænder imod Fæstens-Gaven, og lod sig baade kysse og klappe for et godt Ord.</p>
		<p>Der Gram nu drog videre, mødte ham to Skov-Røvere, som laae paa Luur ved Landeveien, og de vare saa gridske paa Byttet, at de, uden at see sig for, foer ind paa ham, som glubende Ulve, men han saae sit Snit, og slog dem, som to Fluer, med eet Smæk. Nu kan man sagtens vide, det var ikke for Svenskernes, men for sin egen Skyld, han gav de to Stimænd deres Livsbrød , men hvor høit han elskede Svensken, og hvor bange han var for at giøre sine Fiender en Tjeneste, det beviiste han paa en mærkværdig Maade, ved det, at han reiste de døde Kroppe op til et Træ, saa det kunde livagtig lade som de stode der lysvaagne endda. Det var da hans Agt, at de, som ikke længer kunde slaae til, skulde i det Mindste true, og, som et Slags Giengangere, kyse Livet af Svenskerne, saa Veien omtrent blev lige farlig. I Øvrigt, saa, da han havde hørt af Spaamændene, at “Intet uden Guldets Magt, Sigtrygs Liv var underlagt” saa fandt han paa, at lade sin Kiølle beslaae med Guld, og paa den Maade lykkedes det ham, da de kom hinanden under Øine, at slaae Kong Sigtryg ihjel. Om denne Helte-Gierning skal Besse have gjort en ganske kiøn Kæmpe-Vise, der lyder omtrent som saa:</p>
		<pre>Det var Kong Gram hin haarde,
Alt med sin Kiølle god,
Han uden Skjold og Kaarde,
Gik Svenskeren imod;
Den Kiølle kom for Orde,
I Kamp Beskeed den gjorde,
Som baade Sværd og Skjold!

Med Himlen sig beraadte
Den Danne-Konning flink,
Og den Forstand han aatte,
At følge Skiebnens Vink;
Kong Sigtryg sank for Guldet,
Og med ham sank i Muldet,
Al Sverrigs Lyst og Glands!

Det Krigspuds, vil jeg sige,
Fortjener vel en Sang,
Det kalder man at krige
Med Klem, med Glands og Klang;
Ja, kastet over Ende,
Maa Svensken selv bekiende:
Det var et deiligt Slag!

Naar Sværdet ei vil bide,
Og Jernet er forbudt,
Da skal med Guld man stride,
Saa vorder Fjenden skudt,
Og kan sig ei beklage;
Han faldt i gyldne Dage,
Og fik en ædel Død!

Herefter skal man hædre
End meer det røde Guld,
Thi aldrig før det bedre
Har blinket over Muld;
Naar man det høiest priser,
Det kaldes skal i Viser:
Dan-Kongens Kiølle-Glands!
</pre>
		<p>Der nu Gram havde faaet Kong Sigtryg ryddet af Veien, havde han nok Lyst til at beholde Sverrig, og, da han mistænkde Svarin, Høvdingen i Gylland, for at have Øie paa Thronen, saa bød han ham ud, og nedlagde ham i Tvekamp. Dermed var imidlertid Sagen ingenlunde afgjort, thi nu kom alle Svarins sexten Brødre, hvoraf de syv vare ægte, og vilde hevne Skade, og det var en haard Dyst for Gram, men han fik dog gjort Kaal paa hele Klatten.</p>
		<p>Samme Lykke som disse havde ogsaa Ring, en Siællandsfar af høi Herkomst, som gjorde Oprør, og stræbde at faae hele det danske Folk i Ledtog med sig. Sagen var den, at da Kong Skiold blev ældgammel, syndes han det var baade bedre og mageligere, at dele Krone-Byrden med sin Arving, end nu, da han gik paa Gravsens Bred, at ville udmatte sig, ved at bære den ene. Derfor tog han Gram til sin Medhjelp, og det tog Ring fortrydeligt op, thi han syndes vel, at den Ene var for grøn om Hagen, og den Anden for graa, til at giøre Ære af, meende i al Fald, at den Ene var for ung og den Anden for gammel, til at giøre ham Modstand, og sagde reent ud til Folket, at Ingen af dem duede til at være Konge, da den Ene var et Barn, og den Anden gik i Barndom. Ring havde imidlertid regnet feil, thi Kongerne stode sig, og han gik til Grunde, og heraf kan man lære, at Mod og Manddom er ikke bundet til Aars-Tal.</p>
		<p>Blandt Grams øvrige Bedrifter, som ei vare faa, maae vi endnu lægge Mærke til de Omstændigheder, han havde med Kong Sumle i Fyen. Først, da de laae i Krig med hinanden, fik Gram et godt Øie til hans Daatter, Signe, ombyttede Sværdet med den røde Mandelstok, beilede, og fik Ja, paa det Vilkaar, at han skulde forskyde sin forrige Dronning; men imidlertid havde den norske Kong Svip-Dag voldtaget baade hans Syster og hans Daatter, og imens han nu af alle Kræfter stræbde at hævne den Beskiemmelse, gik Sumle hen og fæstede sin Daatter til Kong Henrik i Saxen. Aldrig saasnart fik Gram den Tidende at spørge, førend han i al Stilhed skyndte sig fra Leiren over til Fyen, og heraf seer man, at naar det kom til Stykket, holdt han dog meer af Pigen, end af Krigen. Han kom netop til Bryllup, men han var reven og pjaltet klædt, og satte sig paa Dør-Tærskelen, som en selvbuden Giæst. Da man nu spurgde ham, hvad Godt han havde at føre, svarede han, at han havde ingen Ting hos sig, uden den Kunst at helbrede Folk, og siden, da alle Giæsterne havde faaet en Taar over Tørsten, og vare dygtig høirøstede over Borde, laande han Bruden et Par Øine, og gav sin Vrede Luft i en Vise, hvori han heller hverken glemde at rose sig selv, eller at skiælde og smælde paa vægelsindede Piger. Visen skal gierne have lydt saalunde:</p>
		<pre>Otte, dem stak jeg paa Spid,
Ene om Værket, med Gammen,
Ni jeg i samme god Tid
Huggede sønder og sammen.
En Kiærling er en Kiærling, og en Mand en Mand!

Svarin stak Næsen i Skye,
Laved' sig kongeligt Sæde,
Bar dog kun Kronen i Nye,
Tabde sit Hoved i Næde!
En Kiærling er en Kiærling, og en Mand en Mand!

Dybt haver drukket mit Sværd
Blod af saa mangen en Bolle,
Rødmusset blev det af hver,
Bollerne blegnede kolde!
En Kiærling er en Kiærling, og en Mand en Mand!

Sværde maae synge for Liig,
Hjelme, som Stjerneskud, segne;
Ingen skal sige om mig,
Han saae mig bæve, og blegne!
En Kiærling er en Kiærling, og en Mand en Mand!

Mig haver Signe forskudt!
Mig har en Pigelil saaret!
Ære og Troe har hun brudt,
Fremmede Ungersvend kaaret!
En Kiærling er en Kiærling, og en Mand en Mand!

Saa giør de Piger os Haad,
Møe tager Kæmpe ved Næse,
Flygtige, løse paa Traad,
Vendes, som Vindene blæse!
En Kiærling er en Kiærling, og en Mand en Mand!

Alt som paa Hjul og paa Vind,
Saa er paa Piger at bygge,
Hvem er saa trofast i Sind,
At ei med Nye kommer Nykke!
En Kiærling er en Kiærling, og en Mand en Mand!</pre>
		<p>Med det Samme Visen var ude, fløi Gram op af Sædet, og slog Hovedet af Hendrik, som han sad i Vennelag, over Borde, slog ned af Giæsterne for Fode, snappede sin Fæstemøe fra Brude-Kvinderne, og seilede sin Vei. Saaledes kom da Bryllups-Giæsterne til Liig-Begiængelse, og det var en Lærestreg til Fyenboerne, saa de ikke herefter skulde lystes ved at gaae imellem Bark og Træe.</p>
		<p>Det blev imidlertid Gram en dyr Reise den samme, thi da han siden vilde have sin Krig frem mod den norske Kong Svip-Dag, kom Saxerne denne til hjælp med en stor Hob Folk, ikke fordi de havde ham saa kiær, men for at hevne Kong Hendriks Død, og Gram maatte bide i Græsset.</p>
	</section>

	<section id="chapter-5"
		class="chapter"
		style="page: book-1">
		<h2>Guttorm og Hadding.</h2>

		<p>Gram havde to Sønner: en med Gro, som hedd Guttorm, og en med Signe, som hedd Hadding, men Svip-Dag var Herre i Dannemark, og derfor flydde deres Foster-Fader med dem til Sverrig, hvor Jetterne Vagnhoft og Hafle lovede baade at opdrage og beskytte dem.</p>
		<p>Men siden jeg dog nu saa løselig maae berøre slige Utydsker, med samt deres Anstalter, og vilde dog nødig, man skulde synes, at jeg mynter Noget paa min egen Haand, som er utroligt, og har ingensteds hjemme, saa er det vel ikke af Veien at fortælle: at, efter almindeligt Sagn, har her i gamle Dage været tre Slags Troldfolk, som med allehaande sorte Kunster giorde mange sære og synderlige Ting. Det første Hold Folk var et Slags vanskabde Uhyrer, som Alderdommen kaldte Jetter, og som vare meget større og stærkere, end Folk er nuomstunder. Det andet Hold stod langt under dem i Vext og Førlighed, men overgik dem lige saa vidt i levende Indbildnings-Kraft, havde synderlig Indsigt i Naturens Hemmelighed og Spaadoms-Kunst, og efter lang Strid om Herredømmet, vandt disse Hexe-Mestere Seier over Jetterne, og fik ikke blot Magten i Landene, men ogsaa Ord for at være Guder. Begge disse Hold Folk havde en særdeles Færdighed i Øine-Forblindelse, saa de baade kunde kogle allehaande Skikkelser frem, og stille Tingene selv i et falskt og skuffende Lys. Det tredie Hold Folk, var en Blanding af begge de Forrige, men der skiellede vidt i, at de enten kunde maale sig med de gamle Jetter i Høide og Legems-Styrke, eller lignes med Hexe-Mesterne i Kunster, saa det var kun reent Giøglerie, hvormed de narrede Folk til at tage sig for Guder. Dette vilde jeg kun sige, for at Læseren ikke skal støde sig over de Koglerier og Hexe-Kunster, jeg maa skrive om, og det er jo slet intet Under, at Tosser kunde ved saadanne Fandens Kunster lade sig forføre til Afguderie, aldenstund de fornuftige Romere vare slet ikke klogere, men lode sig ogsaa narre til at forgude dødelige Mennesker.</p>
		<p>Nu vil vi lade den Ting staae ved sit Værd, og høre videre, hvad man fortæller: ved Grams Fald var Svip-Dag tillige blevet Herre baade over Dannemark og Sverrig, og for at føie sin Dronning, som idelig bad for sin Broder, lod han Guttorm hente af sin Landflygtighed, og satte ham til sin Skatte-Konge i Dannemark, men Hadding blev hvor han var, thi han vilde have Blod, ei Brød, i Bod for sin Fader. Han tegnede ogsaa allerede i sin Opvext overmaade godt, thi Dreng hedd han, men Mand var han baade i Sind og i Skind; Leeg og Leflen var ikke hans Sag, men Vaaben hængde han efter med Liv og Sjæl, thi han kom ihu, af hvad Rod han randt, og havde den Troe, at alle Dage giør Helte-Søn og Helte-Gierning. Denne hans store Mandhaftighed stod imidlertid ikke Vagnhofts Daatter, Hardgrippe, an, og al hendes Digten og Tragten gik derpaa ud, hvorledes hun med Elskov og Vellyst kunde besnære og svække den tappre Helt. Tidlig og sildig vilde hun bilde ham ind, at det var ikke mere end hans Pligt, at skiænke hende sin Ungdoms Kiærlighed, som havde været hans Barndoms tro Veninde, som havde givet ham Bryst, danglet med ham og ranglet for ham. Det var ikke dermed nok, at hun førde den Snak, men hun satte den endogsaa paa Riim, og sang den for ham, som Ordet gaaer:</p>
		<pre>Vakkre, vilde Ungersvend!
Mærk, hvad jeg vil sige!
Driv ei Tiden længer hen
Saa med Kamp og Krige!
	Hvi vil dog saa ilde
	Du Aarene spilde,
Som vinke til Leeg og til Lyst!

Vild du gaaer i Raserie,
Est med Blindhed slaget,
Skiønhed gaaer du kold forbi,
Heed i Vaabenbraget!
	I Blod vil du vade,
	Men aldrig dig bade
I Kiærligheds speilklare Søe.

Sværdet er din Venne-Viv,
Brud i Brynje-Senge,
Mand-Slæt er din Tidsfordriv,
Valen er dit Vænge,
	Ja, steenhaarde Kæmpe!
	Din Lyst er Ulæmpe,
Og Vildmand, ei Helt, er dit Navn!

Dyrker den vel Guder ret,
Som kun holder Tyr i Ære!
Mon da ei af Gude-Æt,
Trods hver anden, Freia være!
	Skal Møer nu klage,
	At Skioldunger vrage
Gudinden, som var dem saa huld!

Ungersvend! saa bliv da viis!
Og lad Freias milde Varme
Flux optøe dit Hjertes Iis!
Synk med Lyst i mine Arme!
	Med Gammen til Brystet,
	Som spæd dig forlysted,
Til Læben, som lulled dig ind!
</pre>
		<p>Hadding lod sig nu dermed forstaae, at hun, hvis uhyre Størrelse noksom beviiste, hvad Slægt hun var af, kunde allenfalds ikke være Kiæreste for ham, men hun bad ham kun aldrig regne efter hendes Udseende, da det var en Ting, hun kunde forandre efter eget Tykke, og gjøre sig høi og lav, bred og smal, tyk og tynd, som hun fandt for godt. Det vilde imidlertid ikke ret ind i Haddings Hoved, og da hun mærkede det, stemmede hun atter op, for, saa at sige, med Sang at tylle og trylle det i ham.</p>
		<pre>Underlige Ungersvend!
Sæt al Frygt til Side!
I min Favn den smelter hen,
Derpaa kanst du lide.
	Min Gestalt er et Spil,
	Ændres brat, naar jeg vil,
Mine Lemmer de lystre min Vilje!

Op til Himlen kan jeg naae,
Naar jeg mig umager,
Barne-Ham jeg tager paa,
Naar det mig behager,
	Jeg kan see, med et Ord,
	Ind i Vognen til Thor,
Jeg kan staae som en spærlemmet Pige!

Kold som Iis, og stiv og leed,
Er jeg tit, du Kiære!
Silkeblød og lueheed,
Deilig kan jeg være,
	Som jeg snurrer mig om,
	Er jeg grum, er jeg from,
Er jeg Alt, hvad mit Hjerte begiærer!

Grillen-Fænger! synes du,
Det er sorte Kunster!
Vær dog klog! og kom ihu:
Griller er kun Dunster!
	Odin selv, som du veed,
	Giør sig smuk, giør sig leed,
Skyder Hamm, skifter Røst og Gebærde!

Underfuldt er Livets Spil,
Kræfterne sig dele,
Hver sig tee, som han er til!
Dobbelt er det Hele;
	Hvo at finde sig veed
	I den Tofoldighed,
Han er Alt, hvad ham lyster at være.

Deel min Lykke, Ungersvend,
Større end du tænker!
Mængden slæber Livet hen
I Gestaltens Lænker;
	Jeg er frie, som en Fugl,
	Ruller rundt, som et Hjul,
Giør kun Nar ad hver Haand mig vil gribe!

Kommer Fiender mig for nær,
Er jeg en Jetinde,
Banker paa min Hjertenskiær,
Skal han Pigen finde;
	Er jeg bister og vreed,
	Er jeg rynket og leed;
Er jeg mild, er jeg glat, er jeg yndig.
</pre>
		<p>Saaledes lokkede hun da virkelig Hadding til at sove hos sig, og hun var nu saa indtaget i ham, at da han endelig vilde hjem og see til sit Fædreneland, tog hun Mands-Klæder paa, og satte en Fornøielse i at staae Last og Brast med ham. Som de nu reiste sammen, kom de paa Veien til et Huus, og vilde havt Natte-Leie, hvor der var en stor Ynk paa Færde, thi Huus-Bonden var død, og man holdt nu hans Liig-Begiængelse. Hardgrippe fik Lyst til, med Trolddoms-Kunst, at udforske Nornens Villie, hvorfor hun goel Galder, skar ramme Runer i Træe, og lod Hadding lægge dem under Tungen paa den Døde. Dermed nødte hun ham til at tale, og det giorde han paa Riim, saa det var en Gru at høre:</p>
		<pre>Huh, huh! Skam faae hun
	Paa sin Mund,
Forbandet hun være fra Taa og til Top,
Hun, som maner mig op!
	Trold-Kvinden leed,
Som ei vil lade de Døde i Fred!

Hun som kogled, og goel,
	Nødte mig Døde,
Hensovne, op under Soel,
	Hardt skal hun bøde,
		Piint ihjel,
Hos den sorteblaae Hel,
Skal, som en blødende Skygge,
	Brat hun bygge!

Hexen har Kræfter,
Tvungen jeg maae
Tale og spaae,
Spaaer og derefter:

Grandt giennem Taagen
	Skoven jeg seer:
	Djævle-Krogen,
Der I en Ulykke skeer.

Hun der saa sært det kan mage,
Gienfærd til Legemer binde,
Hun som har kaldt mig tilbage,
Nødt mig til Ord at paafinde,
Hun skal med Hyl og med Graad
Angre dumdristige Raad!

Huh, huh! Skam faae hun
	Paa sin Mund,
Forbandet hun være fra Taa og til Top,
Hun, som maned mig op!
	Trold-Kvinden leed,
Som ei vil lade de Døde i Fred!

	Thurser og Trolde,
Giftige, sorte og kolde!
		Ingen Snak!
		Knik, Knak!
		Ris, Ras!
Der ligger Hexen i Kvas!

	Hoved fra Gump!
	Hver sin Stump!
	Led for Led!
	Saa har vi Fred!
Det er mit, det er mit,
		Kvit! Kvit!
	Du kom tilpas!
Nu har paa Hexen vi Has!

	Hadding! du slipper,
Haabet, I Trolde, jer glipper,
Han skal ei Hel-Veien træde,
	Hinke til Kval,
Pinebænken ei klæde,
Hel! i din skumle, beklumrede Sal!
som fra Skyggernes Hjem,
	Kogled mig frem,
for sin Brøde,
Ene skal bøde!

Huh, huh! Skam faae hun
	Paa sin Mund,
Forbandet hun være fra Taa og til Top,
som har manet mig op;
	Trold-Kvinden leed,
Som ei vil lade de Døde i Fred!
</pre>
		<p>Det gik, som han spaaede. Da de kom til bemeldte Skov og maatte tilbringe Natten i en Løv-Hytte, saae Hadding en uhyre Jette-Næve, som stak ind imellem Grenene, og famlede rundt omkring i Hytten. Han bad, i sin Angest, Hardgrippe hjelpe sig, og hun greb da til sit gamle Raad, at fare i sin Jette-Ham, tog saa fat paa Haanden, og bad sin Fostersøn skiære den af; det giorde han da ogsaa, og saae, til sin Forskrækkelse, ei Blod, men Edder fuse ud af Saaret; men da nu Hardgrippe herved havde forgrebet sig paa sit eget Folkefærd, saa faldt hun i Troldenes Kløer, og de blæste kun ad alle hendes Kunster, enten hun peeb eller sang, saa maatte hun dog holde for, og blev revet i hundrede Stykker.</p>
		<p>Saaledes mistede da Hadding sin Foster-Moder, og vankede raadvild om, men saa mødte han en gammel, eenøiet Mand, der ynkedes over ham, og skaffede ham i Forbund med en Søehane, som heed Liser, og de indgik Stalbroderskab med hinanden, efter gammel Skik, paa den Maade, at de begge to lod deres Blod løbe sammen i hinandens Fodspor, thi saaledes at blande Blod, ansaae man for det sikkreste Venskabs-Pant. Efter denne Forening gik begge Stalbrødrene i Krig imod Loke, som havde opkastet sig til Herre over Kureterne, men han gik af med Seieren.</p>
		<p>Da nu Hadding var i Flugten, tog bemeldte gamle Mand ham op paa sin Hest, og førde ham med sig hjem, hvor han oplivede ham med en egen overmaade sød Drik, og spaaede ham et nyt Tillæg baade af Saft og Kraft, som man ydermere kan see af følgende Spaaerim, hvormed han talde ham til:</p>
		<pre>Jeg seer dig gange
Ud Veien frem,
Dig Fiender fange,
Og føre hjem;
De Giække mene,
For du gaaer ene,
Du est forfaaet.

De hardt dig hilde,
Og fik de Lov,
Fik Graabeen Gilde
I Gribbe-Skov,
Ja, fik de Magten,
Som de har Agten,
Drak Dyr dit Blod.

Tryk fuld de Riser,
De Murmel-Dyr,
Af Kæmpe-Viser
Og Eventyr!
Da før de revne,
End Taar de levne
I Horn og Kruus.

Naar høit de hikke
Af Mjød og Viin,
Naar lavt de ligge,
Som Slagte-Sviin;
Skal Bolt og Ringe
Itu vel springe,
Rusk du kun til!

Lad Pakket ligge!
Og rør dem ei!
Forsink dig ikke,
Men gak din Vei!
Der maa du møde,
Med Øine røde,
Et grumt Udyr.

Den Løve pleier,
I Helte-Leeg,
At vinde Seier,
Og vende Steeg:
Med Fanger arme,
Mens de er varme,
At spille Bold.

Kun Mod i Bringe!
Grib an! hold fast!
Lad blotte Klinge
Kun bide hvast!
Skiær over Struben!
Luk Hjerte-Gruben
Med Staalet op!

Der rød udfuser
En Vædske fiin,
Drik, mens den bruser,
Den hede Viin!
Lad Hjerte-Flommen,
Som Ægge-Blommen,
Dig smage sød!

Da skal derefter
Du mærke snart,
At nye Kræfter
Kom med en Fart,
At Løve-Modet
Du drak i Blodet,
Og aad dig stærk!

Den Drik skal kvæge,
Som klaren Viin,
Og linde, læge,
Som Olje fiin,
I alle Lemmer
Du Liv fornemmer,
Som født paa Nye!

Far vel! jeg baner
Din Konge Vei!
Og gale Haner,
Saa frygt dog ei!
Hvem jeg bedøver,
Ei Duun behøver,
Ei Dvale-Drik!
</pre>
		<p>Aldrig saasnart var Visen ude, før Gubben var til Hest igien, og tog Hadding under sin Kappe. Der sad han da og kukelurede, med sit Liv i sin Haand, men kunde dog ikke bare sig for engang at titte ud igiennem en Rift, der var i Kappen, hvor han da til sin store Forskrækkelse saae, at Hesten travede hen over rullende Bølger. Hurtig tog han nu Øinene til sig, især da Gubben bad ham holde sin Næse fra, hvad der kom ham ikke ved, og da derpaa den Gamle havde sat ham, hvor han tog ham, kom han flux i Lokes Vold, og tvivlede han om, at Gubben havde spaaet rigtig, saa fik han nu Troen i Hænderne, thi den hele Spaadom traf bogstavelig ind.</p>
		<p>Siden bekrigede Hadding Kong Hand-Van af Hellespont, og beleirede hans Hovedstad Dunaborg, men hun var saa fast, og havde saa høie Mure, at Hadding fornam, det nyttede ikke at stige og storme. Han hittede da paa det Puds, at lade fange en heel Hob Fugle, som havde deres Reder under Tagene inde i Byen, og bandt dem Svampe, som Ild var i, under Vingen, hvormed de da fløi tilbage, og stak Ild allevegne i Staden. Imidlertid nu Bymændene løb for at slukke, og Portene maatte passe sig selv, saae Hadding sit Snit, brød ind, og fangede Hand-Van, men han havde dog ikke Lyst til at skille ham ved Livet, og lod saavidt Naade gaae for Ret, at Hand-Van fik Lov at veie sig selv op med Guld, og saa være fri.</p>
		<p>Efter store Bedrifter i Østerleden, satte Hadding Kaasen ad Sverrig til, og mødte, under Gulland, Kong Svip-Dag i Spidsen af en stor Flaade, men slog ham ogsaa, og gav ham sit Livsbrød, saa han kom hjem af sin Landflygtighed ei blot med Bytte i Kæmpehaand, men og med Rette-Bod for Fader og for Broder, havde den Lykke, kun som Konge igien at see sit Fædreneland, og satte sig til Høibords med Hæder og Ære.</p>
		<p>I de samme Dage var det, at hele Europa bøiede Knæe for en vis Odin, som falskelig gav sig ud for en Gud, og havde sit meste Tilhold i Upsal, uden at man ret veed hvad Folket der skulde tilskrive den Ære af hans flittige Besøg: enten deres egen Vanvittighed, eller Egnens Yndighed. For nu imidlertid ret at vise denne Afgud deres Hengivenhed, lode Nordens Konger hans Billede støbe i Guld, behængde det med svære Armbaand og Finger-Ringe af det fineste Guld, og skikkede ham det saa til Maglegaard, som et stort Ærestegn, og Beviis paa hvad de kaldte Gudsfrygt. Odin tog naturligviis med Kyshaand imod det Kiærtegn, der bar saa kraftigt et Vidnesbyrd om hans store Navnkundighed, men Frigge, hans Dronning, satte Stadsen over Æren, og fik nogle Guldsmede til at stjæle sig Noget af Støtten. Nu fik vel Odin fat paa de Karle, lod dem hænge, og Støtten sætte til Veirs med en kunstig Indretning, saa den gav en Klang af sig, saasnart Folk rørde ved den; men det hjalp ligemeget, thi Frigge, som heller vilde see sig selv forgyldt end sin Mand forgudet, laae i med en af hans fortrolige Venner, som kløgtig forstod at faae Støtten ned, og Guldet, som var givet til hvad man kaldte gudelig Brug, maatte nu holde her, og tjene kvindelig Forfængelighed. En smuk Gudinde! som heller vilde miste sin Ære, end Stadsen undvære; men hvad skal man videre sige: hun var jo Gudinde, som han var Gud, og man maa kun forundre sig over, at Folk i gamle Dage kunde være saa vildfarende at lade sig narre op i deres aabne Øine. Der blev imidlertid en stor Jammer paa Færde med Odin, da han mærkede det dobbelte Puds, hans Dronning havde spilt ham, med baade at bryde sin Troe og skamfere hans Billede, og, som en ærekiær Mand, gik den store Spot og Skam ham saa nær til Hjerte, at han fik Lede til Hjemmet, og reiste sin Vei, i det Haab, ved en frivillig Landflygtighed at kunne afstryge sin Skam.</p>
		<p>Da nu Odin var borte, kom en vis Med-Odin for Orde ved sine Koglerier, og greb Leiligheden til at forgude sig selv, ved at indbilde Folk, at der var en Guddoms-Kraft faret i ham. Det lykkedes ham ogsaa virkelig at skaffe sig Tilbedelse, og han indhyllede de vanvittige Hedninger i et nyt Vildfarelsens Mørke, ved det han fik dem bildt ind, at Guderne kunde ingenlunde forsones eller formildes ved Offringer, som gjordes til dem under Ening, men at hver Gud vilde have sit Offer for sig selv, saa det skulde nu herefter være forbudt at dyrke dem alle i Samling. Saasnart imidlertid Odin kom hjem, tog denne Hexemester, hvis Kunst slog ham feil, Flugten til Fyn eller Finland, og vilde forstikke sig der, men Folket sankede sig, og slog ham ihjel. Nu fik man at see, hvad Slags Folk han var af, thi Ingen kunde komme hans Gravsted nær, uden strax at miste sit Liv, saa han gjorde sig hardtad værre berygtet i Graven, end før i Verden, og betalde dem der slog ham ihjel med al Landsens Ulykke. For nu at faae Magt med det Uvæsen, grov Indbyggerne ham op igien, huggede hans Hoved af og slog en Pæl igiennem hans Hjerte, og saa fik de endelig Fred.</p>
		<p>Det var efter sin Dronnings Død at Odin kom tilbage, thi ved den syndes Klikken paa hans Gude-Navn at være aftvættet, saa han nu fik hele sin forrige Anseelse igien, og den brugde han strax til at afsætte alle dem, der i hans Fraværelse havde tiltaget sig Gudenavn, og adsplitte det Selskab af Troldmænd, der havde dannet sig, og nu maatte vige, som Mørket for Solens Glands. Han lod det nemlig ikke blive ved at afsætte de selvgjorde Guder, men drev dem ogsaa i Landflygtighed, thi han syndes, det var ikke meer end billigt, at hvem der vilde stjæle sig ind i Himmelen, blev huusvild paa Jorden.</p>
		<p>Imidlertid havde Svip-Dags Søn, Asmund, grebet til Vaaben imod Hadding, for at hevne sin Faders Fald, men Lykken var ham saa ugunstig, at han i denne Strid mistede sin tappre Søn: Harek, hvem han elskede høiere end sin egen Sjæl, som man seer af de Klageriim, hvormed han tog imod den Jobs-Post, og gav tilkiende, at nu var kun Døden ham kiær, og Livet til Besvær:</p>
		<pre>Hvor er en Beiler til Hærfaders Bænke,
Som jeg min Rustning kan skiænke!
Blinkende Guldhjelm! kan vel med Ære
Gubbens det rystende Hoved dig bære!
Brynje! du rummer ei svulmende Hjerte,
Brystet, som bugner af Smerte!

Ak! men han ligger paa Baare,
Han, som jeg elsked saa saare!
Skal, uden ham, jeg i Sal,
Langsom hentæres af Kval!
Nei, jeg vil døe, jeg vil Smerten neddæmpe !
Lystig nu kun! jeg vil døe som en Kæmpe!

Bort med de Brynjer, og bort med de Skjolde!
Frem vil vi styrte som Bærsærker bolde!
Sværdet vi svinge i Hænderne begge,
Virke Bedrift, med de straalende Egge,
Som med vort Navn skal i Tiderne funkle,
Fædrenes Navne og Rygte fordunkle!

Frem I Kæmper! Mod i Bringen!
Over Klingen
Springe skal da Fiende-Hæren!
Kort og godt!
Fienden brat skal flye med Spot!
Da med Æren
Over Kæmpe-Dynger ile
Vi til Hvile!</pre>
		<p>Med det samme smed han Skjoldet paa Ryggen, tog fast om Sværdet med begge Hænder, styrtede forvoven frem, og fældte hvem han fandt, men nu anraabte Hadding sine Skytsaanders Bistand, og flux stod Vagnhoft som en Muur for hans Fylking. Saasnart Asmund fik Øie paa ham med det krogede Sværd, opløftede han Røsten og raabde paa Riim:</p>
		<pre>Hvad vil du her?
Trold med dit krogede Sværd!
Kort er vel min
Kaarde mod din,
Dog vil jeg haabe, min Kniv
Koster dit Liv;
Skam allenfalds skal du faae,
Kastespyd veed jeg kan naae!

Tvi dig, du Jette!
Giør du dig haard!
Hvad ikke Haanden formaaer,
Vil du med Munden udrette!
Kue med kvidrende Galder og Gand
Kæmpen, som holder mod Sværdene Stand!

See, hvor han støder, den Trold!
Folk med sit buklede Skjold!
True ikke saa med dit Spyd,
Du Mester i alskens Udyd!
Tvi dig, du Hrimthurse leed!
Huden er spettet, og Kiæften er breed,
Saa har dig Nornen, som Niding og Træl,
Tegnet til Afskye, og mærket til Hel!
</pre>
		<p>Ordet var endnu i hans Mund, da Hadding jog et Knebelspyd igiennem ham, men Asmund tog den Trøst med sig i Graven, at hans Banemand dog, hvor han gik og stod, maatte huske ham, thi han brugde sine sidste Kræfter og Øieblikke til at give Hadding et Saar i Foden, som gjorde ham til en Krøbling alle hans Dage. Det var da en mærkværdig Valplads, hvorfra den ene Konge maatte halte igiennem Verden, og den anden lade sig bære til Jorden; men det var endnu en mærkværdigere Liigbegiængelse Asmund fik i Upsal, thi hans Dronning, Gunnild, dræbde sig selv, for ikke at overleve sin Husbonde, saa hun vilde heller gaae i Døden med ham, end med Livet fra ham. De Efterlevende lode da og Dronningen skee Ret, de dømte hende, som elskede sin Konge høiere end Livet, værdig til at hvile i Konge-Graven, og sammenblandede venlig de Ægtefolks Aske. Der ligger da Gunnild med Ære, og favner i Graven sin Mand saa ømt, som andre kun i Brudesengen deres!</p>
		<p>Nu plyndrede da Hadding i Sverrig som Seierherre, men uagtet Asmunds Søn: Ubbe, ei vovede at byde ham Spidsen, hjalp han dog snart Landet af med de besværlige Giæster, thi han fandt, at det var den nemmeste Afregning, at betale med lige Mynt, og skibede over til Dannemark med sin Krigshær. Regningen var ogsaa ganske rigtig, thi baade var det lettere at fæste Fod paa Haddings Land, end paa hans Hals, og tillige, saa havde de Danske dog Fædrenelandet kiærere end Herredømmet, hvoraf Følgen blev, at hver drog hjem til Sit, og fandt paa begge Sider Fuglen fløiet og Reden tom.</p>
		<p>Iblandt Andet fandt Hadding ogsaa, da han kom hjem fra den svenske Feide, at Tyvehaand havde tømt paa hans Skatkammer, hvor han pleiede at giemme hvad Godt han vandt i Krig og Orlog. Det første han greb til, var at lade Glum, sin Skatmester, hænge, men snildere var det Raad han saa fandt paa, i det han lovede Glums Ærespost til hvem af de Skyldige, der vilde bære sine Tyvekoster igien. Der var da ogsaa strax en af Tyvene, som tænkde mere paa hvad Kongen lovede, end hvad han vovede, ved at røbe sig selv, og da nu hans Medskyldige saae, hvor kongelig han blev belønnet, tænkde de, at han havde ret giort sin Lykke, og fik Lyst til, ligesaavel at dele den, som Skylden, med ham. De gave sig da selv an, og fik deres Lettroenhed godt betalt, først med Klingende, og saa med Svingende, og maa man ikke nok sige, at de Karle vare ærlig Strikken værd, som ikke kunde holde Tand for Tunge, eller reen Mund med deres lange Fingre.</p>
		<p>Da nu den Ting var bragt i Rigtighed, rustede Hadding sig den hele Vinter, og drog om Foraaret, saasnart Isen brød op, over til Sverrig, hvor han holdt ved at husere i fem samfulde Aar; men det blev for længe tilsidst, thi Levnets-Midlerne gik op, og Hadding fik at fornemme, at Hunger er et haardt Sværd, thi hans Krigsfolk kunde tilsidst knap hænge sammen. De maatte ikke allene tage til Takke med Skov-Skrapper, og slagte alle deres Heste, men endogsaa med Hunde-Aadsler og hinandens Liig, og da de saa vare allermeest fortvivlede, hørdes der om Nattetide, man veed ikke hvorfra, en Røst i den danske Leir, med følgende Riim:</p>
		<pre>Hvem I spurgde til Raads,
Da I sidst gik til Baads,
Da mod Sverrig I drog,
Han ved Næsen jer tog.
Hvilket Galskab i Sind!
Hvilken Overtro blind!
Hvor I drømme dog kan,
(Det har Mjøden nok voldt,)
Om at tvinge et Land,
Saa ærværdigt og stolt,
Som end aldrig blev lagt
Under Fremmedes Magt.
Som er Staalet for nær
Til at skiælve for Sværd!

Hør I Hanen, som goel!
Nu er Drømmen forbi,
Og som Duggen for Soel
Svinder Hær, svinder I,
Naar med lynende Sværd,
Naar med Svenske i Færd,
Alt som Fald efter Knald,
Efter Flugt kommer Fald.
Somme hist, Somme her!
Over Nakkerne Sværd!
Saa, hei lystig Koras!
Skiær vi Rumpen af Mads;
Hvem der først vender Ryg,
Taaler gierne et Tryk,
Naar fik Sværdet ei Ram
Til hvem Skiebnen er gram!
Hvad er Spyd meer end Vaand
Vel i Flygtningens Haand!
</pre>
		<p>Det var just ikke hen i Veiret, det Utydske spaaede, thi Dagen efter blev der holdt et Slag, som kom de Danske dyrt at staae, thi de faldt i Hobetal; men saa den næste nat hørde Svenskerne Nyt, og der kom i deres Leir ligesaadan en Røst, som Ingen vidste Rede til, og sang, som følger, for de unge Karles Øren:</p>
		<pre>Mig Ubbe, den Tosse,
End vover at trodse,
Men snart skal tilgavns han undgiælde:
Føle min Vælde.
Stamper han modig,
Stiv imod Brodden,
Snart skal han blodig
Blegne for Odden,
See paa sin Straf:
Eengang indtraf
Dog hvad jeg spaadde!

Tæmmes skal Armen,
Tylvte af Spyde
Tæt giennembryde
Brynjen og Barmen!
Tilbunds da bukker,
Ubbe, du under!
Liin ikke lukker
Gabende Vunder,
Lægedoms Saft,
Urternes Kraft,
Lægernes Kunst,
Alt er omsonst.
</pre>
		<p>Samme Nat stødte Krigshærene atter sammen, og naar da Maanen blinkede giennem Skye, saae man to skaldede Gubber, i gruelig Skikkelse, drages om Seieren, saa at den Ene stod de Danske, og den Anden Svenskerne bi.</p>
		<p>Hadding tabde Slaget, og flydde til Helsing-land, hvor der timedes ham en værre Ufærd, thi da han, paa en heed Sommerdag, gik ud at bade sig, fik han Syn paa et ubekiendt og underligt Dyr, som han endelig ved Sværdslag fik taget Livet af, og lod føre op i sin Leir, men, som han nu gik og brammede af sin Helte-Gierning, mødte der ham en Kvinde paa Veien, og sagde:</p>
		<pre>Oppe og nede,
Paa Mark og paa Bølge,
Skal dig forfølge
Gudernes Vrede;
Dig alle Vætter
Vrede nu drille,
Dine Forsætter
Brat de forspilde.

Faer, hvor du lyster!
Paa Mark og paa Bølge,
Selv til de fierneste Kyster,
Susende skal dig en Hvirvelvind følge:
Kaste i Skoven,
Tumle paa Voven,
Knække og knuse,
Med Bulder og Brag,
Hvor du er tilhuse,
Tømmer og Tag;
Hvor du er om Bord,
Master og Roer!

Ulykken med dig du fører,
Skade faaer Alt hvad du rører:
Falder Blomst, falder Kvæg,
Til Uheld, paa din Vei;
Visner Blomst under Fod,
Isner Dyrenes Blod!
Uden Læe, uden Lye,
Skal du vanke om Land,
Som en Pest skal dig skye
Baade Kvinde og Mand!

Det er Himmelens Straf,
Det er Nornernes Dom,
Thi saa ilde du traf,
At med Dyret forkom,
Forborgen tilstede,
Et Led af den himmelske Kiæde!
Hardt maa du bøde,
Gudnidings Brøde
Gaaer over Alt!
Thursen i Ørne-Gestalt
Vingerne ryster,
Faer, hvor du lyster!
Syden og Norden,
Østen og Vesten,
Brøle som Torden:
Vel mødt i Blæsten!
Sværge sig sammen
Mod dig med Gammen,
Hvirvlende alle dig følge,
Snurre dig rundt paa den rullende Bølge!

Bød hvad du brød!
Lær at afbede
Himmelens Vrede,
Ellers dig følger,
Paa Mark og paa Bølger,
Til du gaaer heden,
Hvirvlen og Vreden!
</pre>
		<p>Hadding gav sig nu paa Hjemreisen, men det gik i alle Maader efter Kvindens Ord, saa hvor han vendte sig, kom Alting i Oprør. Saasnart han kom ud paa Søen, reiste der sig en flyvende Storm, som ødelagde hans Flaade, og da han, som en skibbruden Mand, søgde Huuslye ensteds, blæste Huset omkuld, saasnart han kom ind. Nu mærkede han da, at der var ikke andet Raad for Uraad, end at prøve, om han ved Sone-Offer igien kunde vinde Himmelens Gunst, og vendte sig desaarsag til Afguden Frø med et Offer af kulsort Kvæg, og et saadant Sone-Offer, som Svenskerne kalde Frø-Blot, blev det en Skik i hans Æt at gientage aarlig.</p>
		<p>Nu spurgde Hadding Nyt fra Norge, som huede ham meget ilde, thi det var, at Ragnild, Kong Haagens Daatter i Nitter-Dalen, skulde giftes med en Jette, Noget, Hadding ansaae baade for en jammerlig Skiebne og en afskyelig Ting, som man ved et ædelt Vovestykke maatte see at forekomme i Tide. Han kunde jo gierne siddet i Mag, og havt sine kronede Dage, imedens Prindsessen leed ilde, men naar Mag og Manddom ei kunde forliges, var Umagen ham altid kiærest, og hans største Fornøielse var at lægge Voldsmænd øde, ihvem det saa var der leed Uret. Saa foer han da afsted til Norge, og slog det Utydske ihjel, som var saa næsviis at beile til kongeligt Blod, men Seieren maatte han kiøbe med mangt et Saar, og det ei af de mindste. Imidlertid fandt han ogsaa en kiærlig Haand til at forbinde, thi Prindsessen, som selv forstod sig en Smule paa Lægedoms Kunst, pleiede ret omhyggelig sin kiække Befrier, og for at have et Kiende paa ham, der ikke forsvandt i Tidens Længde, mærkede hun ham paa Skinnebenet med en Ring, som hun lagde i Saaret. Da hun nu siden fik Lov, af sin Fader, at vælge sig en Brudgom, hvem hendes Hu stod til, i Konge-Hallen, hvor der var baade unge og høibaarne Beilere nok, da ledte hun kun om det skiulte Kiærligheds-Pant, og følde sig frem, til hun fandt det hos Hadding, hvem hun da, uden at ændse de Andre, favnede flux, og overgav sig i Heltens Haand, som reddede hende af Jettens Kløer.</p>
		<p>Imidlertid nu Hadding var her til Giæst, skal ham være mødt en underlig Ting, thi som Folk en Aftenstund sad over Borde, saae man en Kvinde stikke Hovedet op af Gulvet, henne ved Arnen, og vise i Barmen en Urtekost frem, som om hun vilde spørge, hvor i al Verden de vel meende, der var saa deilig grønt om Vinter-Dage? Da nu Kongen ogsaa virkelig fik Lyst til at giæste det Land, tog Kvinden ham under sin Kaabe, og sank i Jorden, den Vei hun kom. Det skulde da udentvivl betyde, at han, med Valhals Guders Minde, skulde giøre den Reise i levende Live, som stod ham for efter Døden, thi først maatte de arbeide sig igiennem en tyk og forgiftig Taage, og kom saa paa en meget betraadt og forslidt Fodstie, som førde hen til en Hob stadselig klædte Kongebørn, men ikke før de kom dem forbi, naaede de hen, hvor Solen skinnede, og det Slags Urter voxde, som Kvinden havde havt at føre. Videre gik de, og kom til en Aa med sorteblaa Vande, hvor Strømmen gik strid, og henrullede med sig allehaande Vaaben i rivende Fart. Over den Strøm var imidlertid dog lagt en Broe, og den gik de over hen til et Stæd, hvor de saae to Krigshære staae, som prøvede Styrke. Hvordan, sagde Hadding, hænger dog den Ting sammen? Aah! sagde Kvinden, det er Kæmper, som faldt i Slag, og vise nu daglig, saa i en Lignelse, hvordan det gik til, i det de, som til et Skuespil, opføre igien deres forrige Bedrifter. Videre gik de, og saae da en Muur, ikke nem at komme nær, end sige at komme over, og omsonst var al den Umage, som Kvinden giorde sig med, baade at springe derover, og at giøre sig lille og smutte igiennem. Hun maatte da nøies med at vride Hovedet om paa en Hane, hun just havde hos sig, og kaste det over Muren, og flux hørdes Hanegal fra den anden Side, til Vidnesbyrd om, at Fuglen var kommet til Live paa Ny!</p>
		<p>Da Hadding var kommet tilbage fra denne underlige Nedfart, gav han sig paa Hiemreisen med sin unge Dronning til Fædrenelandet, og de Vikinger, som laae paa Luur, og vilde giort ham Veien stridig, fik en lang Næse, thi, ihvorvel Vandet og Vinden var for dem alle, saa tog han dog Luven fra dem, og kom i Behold.</p>
		<p>Imidlertid lod Kong Ubbe i Sverrig giøre vitterligt, at hvem der kunde tage Hadding af Dage, skulde faae hans Daatter, som var et Underværk af Deilighed, og den Fristelse kunde en vis Tønning ikke modstaae, men hyrede sig en Trop Bjarmer, hvormed han haabede at faae sit Ønske opfyldt. Hadding, som vilde møde ham paa Halvveien, stak nu i Søen, og da han seilede Norge forbi, blev han paa Kysten en Gubbe vaer, som stod bestandig og viftede med et Klæde, og bad dem lægge til med Snekken. Haddings Stalbrødre ansaae det for en farlig Sag, stode hardt imod, og sagde, at Krydsvei var Krinkelvei, men Hadding tog ikke desmindre Gubben om Bord, og lærde af ham at giøre sig meer end sædvanlig Flid med sin Fylking, og stille Hæren saaledes op, at der stod kun to Mand i den første Række, men fire i den anden, otte i den tredie, og saa fort videre, immer dobbelt op, og saa bestandig sætte Slynge-Karlene og Bue-Skytterne til Fløimænd. Da nu Slaget skulde staae, og Hæren var saaledes stillet op, af Skabelon som en Kile, gik den gamle Mand hen allerbagest, og trak en Bue ud af Skratten, han havde paa Ryggen, der kun var stakket at see til, men skiød sig snart saaledes ud, at den blev længere end hele Fløiet. Med den Bue skiød han ti Skud ad Gangen, lige ind paa Fienden, saa det peeb i Luften, og ligesaamange Pile, ligesaamange Saar. Bjarmerne, som mærkede at det gik skjævt med dem i Sværdslag, tyede nu til deres Trolddom, og reiste med deres Hexerier, under klaren Himmel, Graaveir med Taage og Pladsregn; men den Gamle var deres Mester, thi saasnart han saae det trak op til Regn, satte han en Skye der lige imod, som pressede saa, at Regnen drev over. Hadding vandt da Seier, og den gamle Mand gik sin Vei, men raadte ham først, altid heller at føre svære Krige i fierne Lande, end smaahugges med sine Naboer hjemme, og spaaede ham tillige, at Fiender skulde aldrig fælde ham, men kun hans egen gode Villie giøre Ende paa hans Dage.</p>
		<p>Siden bød Ubbe Hadding til sig i Upsal, under Paaskud af et Forligelsemaal, men han havde Ræven bag Øret, og Hadding mistede alle sine Folk som han havde med sig, thi de Danske bleve bænkede i en Sal for sig selv, og ligesom En vilde ud, stod der en Svensker ved Døren og hug Hovedet af ham. Kun Hadding alene undkom i Nattens Mørke, men han kom igien med sin Krigshær, og saa faldt Ubbe i Slaget. Ingenlunde forgreb dog Hadding sig paa hans Liig, thi han førde kun Krig med de Levende, ikke med de Døde, meget mere glemde han det var hans Arvefiende der laae, gav ham en hæderlig Jordefærd, og lod opreise et meget kunstig udhugget Gravmæle over ham. For nu ogsaa, da han havde overvundet Svenskernes Hoved, om muligt, at vinde deres Hjerte, viiste han dem, at det var ham ikke om fremmede Lande at giøre, thi han lod Riget blive ved Asmunds Æt, og satte Ubbes Broder: Hunding, paa Thronen.</p>
		<p>Da nu Hadding havde faaet Fred for sin gamle Efterstræber, slog han sig til Roe, slap Sværdet og holdt paa Ploven, men efter en Deel Aars Forløb blev han dog kied af den Stilhed, og skiændte paa sig selv, fordi han laae og gravede sig ned i Jorden, og pløiede ei meer den høie Søe; ja, man skulde snart troe, han fandt mere Fornøielse i Krig end i Fred, efter følgende Riim at slutte, hvormed han bebreider sig selv sin Ørkesløshed:</p>
		<pre>Hvi skiuler jeg mig her i Vraa,
Alt i de dunkle Skove,
Og heiser ikke Seil i Raa,
Som før, paa blanken Vove!

Her er slet ingen Roe og Mag
For onde Dyr og vilde,
De Ulve tude Nat og Dag,
Og Biørnen brummer ilde!

Hvor tomt, hvor dødt dog her at gaae,
Paa disse øde Fielde!
Hvor kan et Helte-Hjerte slaae,
I slig en Muse-Fælde!

I Ungdoms-Aar jeg fik saa kiær
Sortladne Hav og Snekke;
Skal mine gamle Been nu her
I Biørnehie jeg lægge!

Fuldbedre dog det er forsand
Paa Hav sit Liv at friste,
Og sanke paa den vilde Strand
Med Æren Guld i Kiste!

Saa far nu vel, I Klipper graa!
Far vel, I mørke Skove!
Op, Mast i Skye! op, Seil i Raa!
Op! ud paa blanken Vove!
</pre>
		<p>Hans Dronning derimod vilde helst have Sit paa det Tørre, og holdt mere af Klippe-Skoven, end af Søekanten, hvor Strand-Fuglene forstyrrede hendes gode Morgen-Søvn, som hun gav tilkiende med følgende Riim:</p>
		<pre>Her er trygt og luunt og tyst
I de dunkle Skove,
Tidlig mørkt, og silde lyst,
Længe kan man sove;
Nede ved den vilde Strand
Buldrer huult det under Land,
Angest maa man blive.

Aldrig har man Roe og Mag
Der for Vind og Vove,
Silde Nat, og tidlig Dag,
Naar skal man dog sove!
Alt i aarle Morgengrye
Siunger Svanen høit i Skye,
Sørgelig det klinger.

Selv om Natten knap et Blund
Faaer man i sit Øie,
Bliver ikke allenstund
Maagen ved at støie!
Hvem ei Øren fik af Staal,
Gal kan blive af det Skraal,
Kiede sig til Døde.

Flakke om i skiøre Stavn
Paa den falske Vove,
Springe i den kolde Favn
Ud af lune Skove,
Hu! det er en selsom Lyst!
Maagen boe paa vilden Kyst!
Hvalen boe i Havet!
</pre>
		<p>Paa samme Tid opstod der i Jylland en arrig Skalk, ved Navn Toste, som var af ringe Herkomst, men fik nu i Sinde at giøre sig navnkundig ved Ondskab, som han da ogsaa blev paa Diævle-Viis, thi for den store Fortræd han med al Frækhed og Grusomhed giorde i Landet, blev han vidt og bredt bekiendt og berygtet under Navn af Mester-Skielmen. Det var ikke heller meer end forskyldt, thi efterat have skammelig huseret i Jylland, gik han endnu videre, og antastede Saxen, ja havde den Glæde, at Hertug Sigfred, hvis Folk fik ondt i Slaget, maatte bede om Fred. Dertil svarede Toste, at det skulde han gierne faae, naar han kun vilde træde i Forbund med ham, og bekrige Kong Hadding, men det syndes Sigfred var en farlig Sag, som han krympede sig ved at indvikles i. Der blev imidlertid ikke bedre Kiøb, thi det er slige Karles Mundheld, at vil du ikke med det Gode, saa skal du med det Onde, og Toste satte ham saaledes Kniven paa Struben, at han tilsidst gav efter, og med forenede Kræfter drev de virkelig i et Slag Kong Hadding af Marken. Toste bildte sig ind at han var faldet, og ledte længe efter hans Liig paa den blodige Valplads, men da det ikke var at finde, drog han ned til Stranden, hvor han da saae Hadding midt paa Vandet i en Baad arbeide mod Strømmen. Toste fik nu strax nogle Skibe skudt i Søen, og foer ud efter Baaden, men førend Hadding gik fra Land, havde han boret dem lække, og Toste maatte være glad han slap til Lands igien, uden at kuldseile. Han foer imidlertid strax ud igien med friske Skibe, og Kongen saae, det var ilde fat, men, heller død end raadvild! tænkde Hadding, spurgde sin Følgesvend om han kunde svømme, og da han svarede: Nei, og der ingen anden Redning var, saa kantrede Hadding Baaden, og holdt sig under den. Nu tænkde Toste, at han var druknet, vendte om, og gav sig i god Roe og Mag til med Hjertens Lyst at plyndre de Døde paa Valpladsen; men imidlertid fandt Hadding Venner, og slog ganske uventet ned imellem de Rovfugle, saa hvem der ikke nødtes til at blive, lod Byttet ligge, og foer afsted. Nu havde da Toste ogsaa lært, hvad det var at vende Ryg, men han blev alligevel ikke forsagt, og da han, efter det Knæk han havde faaet, ikke turde vente at komme til Kræfter derhjemme, saa reiste han udenlands med sine egne Sendebud, for at søge Raad i Brittanien. Underveis havde han sin Fornøielse af, at faae sine Stalbrødre, og efterhaanden hele Skibets Mandskab, i Vane med at spille om Penge, hvorved der blev sat Splid imellem dem, og saa ophidsede han dem saalænge, til Legen tog en blodig Ende, og de sloge hinanden ihiel. Det giorde han altsammen for sin egen Fordeels Skyld, thi han arvede dem der faldt, og for de Penge kiøbde han sig Bistand af en, i de Dage navnkundig, Søerøver, som hedd Kolle. Med ham til Stalbroder kom da Toste snart igien, men Hadding, som heller vilde vove sin Trøie end sit Folk, bød ham ud og slog ham i Kreds. Det var nu saa engang Skik blandt Heltene i gamle Dage, at de brugde aldrig to, end sige flere Hænder til hvad een dog kanskee kunde giøre!</p>
		<p>Efter disse Begivenheder var det, Hadding drømte en Nat, at hans afdøde Dronning kom til ham og sang:</p>
		<pre>I Skov løbe Dyrene vilde,
Og tude, og skabe sig ilde,
Men Dyret du har i din Gaard,
Som godt dem at tæmme formaaer,
Det Lam, som nu leger paa Gulv,
Skal bide den hungrige Ulv!
</pre>
		<p>Men lidt efter lagde hun til:</p>
		<pre>Det være dig sagt,
Tag vel dig i Agt!
En Ulykkes-Fugl
Opvoxer i Skiul:
En Svane i Munden,
En Ugle i Grunden,
Saa grum og saa falsk!
</pre>
		<p>Om Morgenen da Kongen vaagnede, fortalte han sin Drøm til en Mand, som forstod sig paa mørke Taler, og fik den saaledes udlagt, at Ulven skulde betyde hans Søn, som vilde blive en grum Kæmpe og en Skræk for sine Fiender, men Svanen skulde betyde hans Daatter, som vilde forraade sin Fader. Den Spaadom gik ogsaa i Opfyldelse, thi Haddings Daatter, Ulvilde, som blev gift med Guttorm Bonde, var saa unaturlig, at hun virkelig ophidsede sin Mand til at tage hendes egen Fader af Dage. Hvad enten hun dreves mest af indtændt Arrighed over den lave Stand hun var giftet ind i, eller af umaadelig Ærgierrighed, kan man ikke sige for vist, men at hun havde Dronninge-Stadsen i Hovedet, det seer man af hendes Tale, som jeg synes det er bedst at give, saavidt mueligt, med hendes egne Ord, saaledes som følger:</p>
		<pre>O vee mig, som fødtes paa Borgen
Af kongeligt Skioldunge-Blod!
I Hytten jeg gaaer nu med Sorgen,
Og falmer af Røg og af Sod;
O Skam faae min Fader, som vilde
Min Ære og Lykke forspilde!

Om Konninge-Sønner og Helte,
Ved Vuggen de Viser kun lød,
Men Bondemand løste mit Belte,
O vee! hvilken Jammer og Nød!
Det er, som en Eeg skulde bøie
Til Busken sig ned fra det Høie!

Vel før saae man Bondemands-Barnet,
At vorde en Konninge-Brud,
Men naar saae man kastes i Skarnet
En Konninge-Daatter saa prud!
O vee! at saa falde jeg maatte,
Da Møe jeg i Brudeseng traadte!

Dog Bonde! maaskee under Kofte
Et Konninge-Hierte dig slaaer,
Saa fandt man i Vadmel jo ofte,
Hvad ei var i Zobel og Maar;
Og selv sig et Purpur at skiære,
Er meer end et skiænket at bære!

Ja, hvad er en Drot, som beklæder
En nedarvet Konninge-Stol,
Mod den, der opstiger med Hæder
Fra Dybet, som Stjerne og Soel!
Det er ikke Byrd, men Bedrifter,
Som ligelig Æren udskifter!

Der Kongen dig fæsted, til Kvinde,
En Jomfru af Konninge-Blod,
Han vented vel hos dig at finde
Et kongeligt Hierte og Mod!
Saa viis, du fortiener den Ære,
En Konninge-Svoger at være!

Ja skiær dig et Purpur med Kaarde!
Opreis dig af Skarnet! fat Mod!
Lad Ellen et Egetræe vorde,
Forvandlet ved Konninge-Blod!
Den Helt, som et Kongehuus stifter,
Han bøder paa Byrd med Bedrifter!

Kom ei nu med Snak om at synde!
Naar udgaaet Træe staaer paa Hæld,
Da skal sig med Øxen man skynde!
Det kalder jeg at giøre Skiel;
Den første den bedste er Manden,
Og vil ikke du, vil en Anden!

Ja, længe nok throned den Gamle,
Som nikker bedaget og træt,
Ham til sine Fædre at samle,
Er billigt, og kiærligt, og ret;
Hvo høiest den mægter at bære,
Maa nærmest til Kronen og være!

Intet i Verden for mig kan opveie
Deilige, Drotlige Dronninge-Navn,
Heller, end ydmyg for Kongen at neie,
Kiærlig og stolt jeg ham tager i Favn;
Lidt kun er Navnet af Konninge-Daatter,
Imod det herlige: Kongens Gemal!
Mindre endda er en Svoger til Drotter
Imod en Konge, som throner i Sal!
Aldrig for godt skal man kalde det Bedste,
Aldrig forglemme: man selv er sin Næste!
Tael ikke her om umuelige Ting!
Mueligt er Alt for den Diærve og Snilde!
Dette er let, som for Haren et Spring,
Sagen er her kun at ville!

Vi giøre Gilde,
Byde vor Fader til Giæst,
Minerne milde,
Blænde som bedst,
Alt er at haabe,
Frændskabets Kaabe
Snaren bedækker,
Miøden os rækker
Venlig sin Haand.

Naar, efter gammel Sædvane,
Kongen da fører paa Bane
Kæmper og Riser,
Sager og Viser,
Reder og kiæmmer, i Dag som i Gaar,
Fipskiæg og Haar,
Ikke han drømmer om Svig og Harm
Førend det Kolde han har i Barm.
Lad ham kun tømme den samme Skaal
Han har iskiænket med bredfuldt Maal!
Salig den Haand, som faaer Lykke og Evne,
Tusinders Blod paa den Niding at hevne!
</pre>
		<p>Paa denne Maade fik Ulvilde virkelig sin Husbond overtalt til at tage Deel i det sorte Forræderie, men Hadding blev i en Drøm advaret om, at vogte sig for sin Svigersøn, han kom ikke desmindre til Giæstebudet, som hans Daatter lod til at have anrettet af særdeles Kiærlighed, men tæt ved Huset lagde han en Trop Krigsfolk i Baghold, der kunde være ved Haanden, naar det giordes behov. Som han nu sad over Borde, lagde han Mærke til, at der stod en Tiener, som ingen Ting bestilde, med et Sværd under Koften, og det var da ligefrem, at han lurede paa Leilighed, men nu gav Hadding sine Folk det Tegn der var aftalt, ved at blæse i en Trompet; de kom da ogsaa paa Øieblikket, og Fals slog, paa en bedre Maade end agtet var, sin Herre paa Hals. Imidlertid kom dog det Rygte ud iblandt Folk, at Hadding var død, og da Hunding i Sverrig det hørde, giorde han et stadseligt Giæstebud, for at drikke Æres-Øl over ham. Der blev nu sat et stort Miødkar midt paa Gulvet, og for at det skulde gaae ret høitideligt til, tog Hunding sig selv en Tieners Skikkelse paa, og stod for Skiænken, men i det han nu gik omkring, og saae Giæsterne til Gode, gleed Foden fra ham og han styrtede ned i Karret og druknede, som om det skulde være en Straf over ham, enten fordi han løi Hadding død, eller fordi han smurde Odin om Munden med et tomt Gravøl. Dog, hvorom Alting er, saa, da Hadding fik den Tidende, satte han sig for at giøre samme Skiel, og døe til dens Ære, som døde til hans, hvorfor han lod Folket sammenkalde, og hængde sig i alle Mands Paasyn. </p>
	</section>

	<section class="blank"></section>

	<section class="titlepage">
		<hgroup>
			<p>Folke-Sagn fra Hedenskabet.</p>
			<h1>Anden Bog</h1>
			<p>Fra Haddings Død til Rolv Krages.</p>
		</hgroup>
	</section>

	<section id="chapter-6"
		class="chapter"
		style="page: book-2">
		<h2>Frode den Første.</h2>

		<p>Haddings Søn og Eftermand, Kong Frode, havde ogsaa adskillige mærkværdige Eventyr, og deriblandt var det første, som følger:</p>
		<p>Da Frode havde traadt sine Børneskoe, var han en dygtig Karl, og ødte heller ikke sine Kræfter, enten ved Dagdriverie eller Liderlighed, men havde bestandig Krigen i Hovedet. Paa alle de Krigs-Anstalter satte han imidlertid sit Arvegods overstyr, og havde tilsidst ikke Raad til at holde sin Krigsmagt vedlige, men som han nu engang sad og grublede over, hvor han dog skulde tage de Penge fra, han nødvendig behøvede, kom der en Dannemand, og satte Mod i ham, med følgende Riim:</p>
		<pre>En Øe jeg veed,
Ei langt af Leed,
Den har saa bløde Høie,
Og under Muld
Det røde Guld,
Som straaler klart i Øie;
Hvis det du fandt,
Du Bytte vandt,
Som kunde dig fornøie!

I Høien boer
En Drage stor,
Som over Skatten ruger,
Gaaer rundt omkring,
Som Ring ved Ring,
Og Dyngen sammenknuger,
Med krøllet Stjert
Den spiller sært,
Og Brodden flink den bruger.

Dog, prøv kun til!
Du vinder Spil,
Om du mit Raad vil følge.
Tag Huder paa
Fra Top til Taa!
Da kanst du Slangen dølge!
Vend kiæk og bold
Kun Tyre-Skjold
Mod Fiendens Edder-Bølge!

Hold du kun Stand!
Ei mindste Gran
Du vover under Kaaben;
Men snør den tæt,
Saa ingen Plet
For Edderen staaer aaben!
Thi Giften leed,
Saa lueheed,
Den er et farligt Vaaben.

En Tunge styg,
Trekløftet, tyk,
Paa Spil i Gab du skuer,
Bag Takke-Tand,
Heel hvas forsand
Den hvislende dig truer
Med Hvine-Lyd,
Som Hjerte-Spyd;
See til, at ei du gruer!

Vel Kroppen glat,
Med Skiæl besat,
Kan trodse Odd og Egge;
Men Pletten bar,
Som Bugen har,
See til, du den kan række!
Da gaaer det an,
Da Sværdet kan
Midtad Udyret flække!

Da nytter Staal:
Et Spade-Maal
Dig kan til Skatten bringe!
Vær saa ei seen!
Giør Graven reen
For Fade, Mynt og Ringe!
Med Posen fuld
Af Fortids Guld,
Hjemflyv paa Snekke-Vinge!
</pre>
		<p>Det Ord, syndes Frode, var Guld værd, seilede strax afsted, og tog ingen Moders Sjæl med sig i Følge, for Kæmpe-Lovens Skyld, som siger: Een imod Een! Han mødte ogsaa strax Dragen, som havde været ude, og drukket, og lærde ham snart, det var sandt, at den blæste ad Sværd, som kun ramde paa Ryggen, og vidste at snoe sig fra hvert et Kaste-Spyd, ihvor godt det var stilet. Men, da nu Frode mærkede det, gav han sig til at titte efter, til han fandt det ømme Sted under Bugen, og stødte saa ikke forgæves til. Dragen søgde nu vel at hevne sig, men Alt hvad den formaaede, var at sætte sine Tænder i Skjoldet, og hvislende udspye sit Liv med Forgiften, hvorpaa Kongen tog hvad han fandt, og blev en grundriig Mand.</p>
		<p>Nu havde Frode Raad til at udruste sin Flaade, og satte med den sin Kaas til Kurland, men da Kong Daarne, som der regierede, mærkede, hvad Klokken var slaaet, og havde slet ikke Mod paa at mødes i Marken med saadanne Folk, saa sammenkaldte han Rigens Høvdinger, og talde dem gierne, i Krigshærens Paahør, saaledes til. Der kommer, sagde han, en Fiende til Lands, som er udrustet med hele Vesterledens Magt og Midler, saa det er ikke værd at forhaste sig paa ham, men heller see Tiden an, og binde ham op ved tom Hæk saalænge. Hunger er et haardt Sværd, og en indvortes Sygdom, og en Fiende, som man ikke nemt skal afvæbne, fordi man nærer ham i sin egen Barm, saa at jo længere man slaaes med ham, des stærkere bliver han. Lad os nu altsaa tage den Karl i vor Tjeneste, og ikke bruge Staal til, hvad vi bedre kan giøre med ingen Ting, eller umage os med at kaste Spyd til Folk, som falde om af sig selv! Paa den Maade blive vi heelskindede paa begge Sider, uden at Fienden derfor bliver skadesløs, han bliver bleg om Næsen, uden al Blodstyrtning, og vi overvinde ham med al Sagtmodighed, blot ved at lade ham være i Roe. Hvem vil ikke dog heller være i Visse end i Vove, naar man faaer lige meget derfor! Hvem vilde være saadan en Nar, at bygge Galgen, for selv at blive hængt! Lad os da nu kun lægge os til Borgeleie, mens den første Træfning holdes! kommer vor Leiesvend i Knibe, er det Tids nok at staae ham bi, og jo senere vi begynde paa Arbeidet, desbedre gaaer det fra Haanden, thi hvem der er udslidt, har ondt ved at rappe sig, og den Haand, der knap kan bære sig selv, lader vel Sværdet ligge; men vil ikke de Syge, saa vil netop de Sunde, Skam faae den, der lægger Haanden imellem, hvor der er ingen Fare, og det Slag er snart afgjort, hvor den faaer Hug, som kan ei slaae igien!</p>
		<p>Efterat han nu havde holdt denne Tale, gik han Fienden i Forkiøbet, udplyndrede selv sit Fædreneland, ødelagde hvad han mistvivlede om at kunne forsvare, og trak sig saa med Største-Delen af sine Tropper ind i en uovervindelig Fæstning, glad ved, at Fienden nu fandt kun en Ørk.</p>
		<p>Imidlertid, da Frode kom, og havde omringet Fæstningen, uden at turde giøre sig noget Haab om, at kunne indtage den; fandt han paa et andet Raad, og lod sin Leir giennemskiære med dybe Grøfter. Jorden lod han hemmelig bære ud i Kurve, og kaste i Floden, som løb under Murene, og Grøn-Sværet lod han lægge meget pænt over Grøfterne igien, i det Haab, at de som ikke vidste Beskeed, skulde være uforsigtige nok til at løbe i Fælden, og brække deres Hals. Derpaa lod han, som om der var kommet en Rædsel over ham, og begyndte, lidt efter lidt, at trække sig ud af Leiren, og da Byemændene saae det, foer de ud, og efter ham, men traadte immer feil og faldt i Grøfterne, hvor Frodes Kaste-Spyd gjorde Pinen kort.</p>
		<p>Da nu Frode seilede herfra, traf han den russiske Magthaver, <em>Trane,</em> i Søen, og bespeidede, om Nattetid, hans Flaade paa en egen Maade. Han ladede nemlig en Kongebaad med lutter Træ-Tolle, seilede saa hen, og lod med et Vridt bore Hul ved Hul i Vandgangen paa Fiendens Skibe, men gav Træ for Træ, og satte en Pind i hvert Hul, for at Vandet ikke skulde komme for tidlig. Først da han havde faaet boret saa mange Huller, som han meende Skibene kunne behøve, for at gaae til Bunds, lod han Tollene trække ud, saa Vandet fik frit Kiørind, mens han lagde bi, og omringede Fienden. Da Russerne nu saae, i hvad Klemme de var, vidste de hverken ud eller ind, Somme greb til Sværdet og Somme til Øsen, men det var lige galt, ihvad man gjorde, thi den ene Ulykke rakde den anden Haand; hvem der vilde være Soldat, forliste, og hvem der vilde være Matros, faldt paa Valpladsen, man huggede sig ned til Havsens Bund, og svømmede sig Kaarden i Livet, og mens man slog Laagen i for Døden, maatte man lade Porten staae den aaben, hvem der vilde liste sig fra den, sprang den paa, og listede sig paa hvem der vilde springe fra den, og enten man fik Vaadt eller Tørt, saa fik man sit Livsbrød.</p>
		<p>Da han nu havde overvundet Russerne, og var kommet hjem til Dannemark, skikkede Frode sine visse Bud ind i Rusland at kræve Skat, men Landsens Indbyggere omgikkes dem med Lumskhed, og myrdede dem paa en gruelig Maade. For nu at hævne sig, drog Frode ud med sin Krigshær, og beleirede Byen Rotale, men da han syndes det vilde gaae for langsomt med at tage Byen, naar Floden fik Lov at giøre Skiel, saa gravede han den ud til Siderne, for at prøve om man kunde naae Bund, og finde et Vadsted. Han holdt heller ikke op, førend han ved at dele den stride Strøm, fik den nødt til at fare i Mag, og lade Folk vade i Fred, og, da han først havde faaet Bugt med Floden, maatte Byen snart give tabt, thi i Strømmen havde den sit eneste Værn, og da den havde mistet det, stod den Seierherren aaben.</p>
		<p>Nu gik Frode videre, og lagde sig for Byen Pultisk, men da han meende, at Magten vilde her ikke forslaae, strøg han Løve-Huden af, og drog Ræve-Bælgen paa; i det han nemlig, uden at lade ret mange vide det, forstak sig i en Vraae, og søgde at neddæmpe Fiendens Frygt, ved selv at smedde et falsk Rygte om sin Død. For at giøre Alt desmere troværdigt, holdt man hans Liig-Begiængelse, og opkastede ham en Gravhøi, ved hvilken Leilighed de Kæmper, som vidste Beskeed, ikke glemde, at bære deres forstilte Konge-Sorg til Skue, og paa Læberne. Dette Rygte dyssede virkelig Stadens Konge, <em>Vespasius,</em> i Søvn, saa han meende, alt at have vundet Seier, og sørgede kun maadelig for Byens Sikkerhed, men han vaagnede snart i Forskrækkelse, da Frode imidlertid brød ind, og slog ham midt i Leeg og Lystighed.</p>
		<p>Efter at have vundet denne Stad, giorde Frode sig Haab om, at spille Mester i Østerleden, og gav sig til at beleire Kong <em>Handvans</em> Hovedstad. Det var den samme Bye, som Hadding saa snildt stak i Brand, og for at Ingen tiere skulde spille ham det Puds, havde Handvan ladet alle de Fugle udrydde, som byggede ved Tagene, men Frode var ikke saa let at giøre raadvild, han klædte sig ud som en Skjold-Møe, gik saa, selvanden, ind i Staden, og lod, som han var rømt fra de Danske. Listen lykkedes, og, efterat have nøie forfaret Leiligheden, lod han Dagen efter sin Følgesvend gaae ud og sige hans Krigsfolk, at de skulde kun gaae lige ind til Porten, saa skulde han lukke dem op. Det skedte, Vagten havde han vidst at narre, og mens Folk laae i deres søde Søvn, blev Byen indtaget, og maatte dyrt betale sin Tryghed, thi det var jo ikke Fiendens Diærvhed, men Vennernes Dorskhed, som gjorde dens Ulykke. Det kan man dog ogsaa nok begribe, at der er ingen større Forraadelse i Krigens Tid, end at sove Frygten bort, og ligge paa sit grønne Øre, som om der var Fred og ingen Fare.</p>
		<p>Da Kong Handvan mærkede, at hans Soel var dalet og hans Rige forloren, gik han til Søes med alle sine Skatte, og sænkede dem ned, da han heller undte Dybet, end de Danske, sin Rigdom, men havde jeg været i hans Sted, vilde jeg dog heller brugt Pengene til at giøre mig gode Venner med Fienderne, end lægge dem paa Havsens Bund, til Verdens Tab og Ingens Nytte. Da Frode nu imidlertid fik i Sinde at skikke Bud, og beile til hans Daatter, bad han hilse, og sige, at Frode skulde tage sig i Agt for, ikke, mens Lykken spillede for ham, at blive beruset og overmodig deraf, men heller skaane de Nedbøiede, have Majestæten for Øie, selv i dens fornedrede Tilstand, og i dette Speil paa Lykkens Foranderlighed lære, viselig at bedømme dens Gunst. Da vilde han vist ikke støde den fra Thronen, til hvis Daatter han beilede, ei forringe hendes Herkomst, med hvem han ønskede at dele sin Hæder og Krone, eller af skiden Begiærlighed gifte sig under sin Stand. Dette artige Svar virkede saameget, at Handvan beholdt sit Rige, og Frode fik sig en Dronning med Æren.</p>
		<p>Medens dette stod paa, drog Haddings Daatter, <em>Svanhvide,</em> med sine Skjoldmøer over til Sverrig, for at see, om hun ikke med Kvindelist kunde afværge to høibaarne Ungersvendes Undergang. Det var nemlig Hundings Sønner: <em>Regner</em> og <em>Thorvald,</em> hvem deres Stifmoder <em>Thorilde,</em> af et forgiftigt Had, søgde at styrte i den ene Ulykke over den anden, og havde nu sat til at vogte Kongens Kvæg. Som de nu en Nat var i den Bestilling, og holdt Vagt, kom Svanhvide ridende med sine Lege-Søstre, og de vilde strax staaet af Hestene, men hun, som kunde see, hvilken en Hob Uting af alle Slags, der sværmede omkring, forbød dem det strængelig, med følgende Riim:</p>
		<pre>See hist, hvor de hoppe,
Det Natugle-Kram!
De luftige Kroppe
Faae Last nu og Skam!
Hillemænd! hvilken Krig!
Hvilken Val! hvilke Liig!
Hvilken Fægtning paa Fjeld:
Paa en Vei-Knold i Kveld!

Seer man det, hvilken Flok
Kommer flaggrende der!
De er' vanskabde nok
Til at kyse en Hær!
Er det Alvor, I Smaa!
Er her farligt at gaae!
Vil I standse vor Gang!
Skal vi strax dreie om
Fra jer hellige Vang,
Hvor for Skade vi kom
Allerede for vidt!
Ikke vove et Skridt!

Hvilken Spøgelse-Valts!
Hvilken Luft-Menuet!
Hvilken Sang af fuld Hals!
Hvor den bølger sig let,
Stiger vældig med Gny,
Op, som Røgen i Skye!

See, hvor de Fauner
Flyve som Avner!
Hvor de Satyrer
Stride som Myrer!
Panerne! see, hvor de kæmpe i Flok,
Bide forsand,
Tunge for Tand,
Giøre de Gienfærd det broget nok!

Lystig! nei see! nu skal vi ha'e Tak!
Thusse-Unger og Elle-Pak!
See, hvor de slaaes!
Alle paa Trods,
Vil de nu løbe hinanden forbi,
Skubbe sig frem paa smallen Stie!

Saae jeg saa galt i mine Dage!
Nu vil jo Tosserne op at age!
Op paa Hexenes Kosteskaft,
For det at tumle med mere Kraft.

Søstre! seer I, hvad jeg nu saae!
Mellem de Puslinger Pokker maa gaae!
Ikke vi stige af Heste-Rygge!
Høit over dem sidde her vi trygge!
</pre>
		<p>Regner lod dem imidlertid vide, at han var en af Kongens Trælle, og gav for, at Aarsagen, hvi han var kommet saa langt fra Bye, laae deri, at Kvæget, som han var sat til at vogte paa Marken, var blevet borte for ham, og, da han ikke kunde finde det igien, turde han ikke gaae hjem, hvor han vidste, der vankede Hug og Slag. Hermed meende han baade sig selv og sin Broder, som man seer af Visen han sang:</p>
		<pre>Tiden falder ved Arbeid lang,
	I Ungdoms Aar,
Vi skulle vogte i Græsning-Vang
	De Kiør og Faar;
Trælle vi ere, det lide du paa!
Spøgelser ikke, kun Mennesker smaa!

Tiden tykkes ved Leeg saa kort,
	I Ungdoms Aar,
Bedst som vi leged', da løb jo bort
	De Kiør og Faar;
Trælle vi ere, det føle vi maa!
Spøgelser ikke, kun Mennesker smaa!

Legen endes saa let med Graad,
	I Ungdoms Aar,
Ikke vi veed vore levende Raad,
	Saa galt det gaaer;
Trælle vi ere, hvem tænker derpaa!
Spøgelser ikke, kun Mennesker smaa!

Hvem kan finde i Verden Vei,
	I Ungdoms Aar!
Længe vi ledte, og fandt dog ei
	De Kiør og Faar.
Spøgelser ikke, kun Mennesker smaa,
Trælle vi ere, og Skam vi faae.

Kieppen rider man vel til Vands,
	I Ungdoms Aar,
Springer dog nødig Kiepperygge-Dands
	For Kiør og Faar.
Spøgelser ikke, kun Mennesker smaa,
Trælle vi ere, og grue vi maa!

Kiær vel har man sin Askekrog,
	I Ungdoms Aar;
Heller vi ligge paa Marken dog,
	Mens Kieppen gaaer!
Spøgelser ikke, kun Mennesker smaa,
Trælle vi ere, det huske vi maa!

Natte-Frist er som vundet Slag,
	I Ungdoms Aar,
Altid man haaber, at næste Dag
	Det bedre gaaer;
Spøgelser ikke, kun Mennesker smaa,
Trælle vi ere, maa vove derpaa!

Flugt og Skjul er for Sværd og Skjold,
	I Ungdoms Aar,
Faaer ikkun Hosbond ei paa os Hold,
	Hans Kiep ei naaer;
Midlertid Meget kan løbe til Strand,
Hver sig dog hytter, saalænge han kan!
</pre>
		<p>Imidlertid havde Svanhvide havt Leilighed til at betragte Ungersvenden nøiere, og kunde ei noksom beundre hans Deilighed og fine Ansigts-Træk, hvorfor hun ogsaa svarede:</p>
		<pre>Æble falder ei langt fra Træ,
Mødding giemmer ei Dannefæ;
Aldrig slaaer det i Verden feil,
Øiet vorder jo Ættens Speil!
Øien-Parret med sligt et Spil
Aldrig lyver sig Fader til;
Hvor man skuer de klare Lyn,
Hvor man skuer de Rynke-Bryn,
Ei man spørger om Faders Navn,
Thi om Ætten gaaer Syn for Savn!
Ikke saa vogted din Fader Faar,
Ham fulgde Kæmper i Kongens Gaard!
Ikke saa rygted din Moder Sviin,
Dertil er Huden og Stemmen for fiin!
Ikke den Pande, saa hvalvt og høi,
Kommer fra Trælle, som trillede Møg!
Ikke saa smækker, saa rank og saa rund,
Voxer man op paa en Suursidde-Bund!
Fine Guldsmykker, man seer det vel paa!
Aldrig en Grovsmed dem dannede saa!
Øiet ei tindrer af Rusk og af Slud,
Aand er der inde, hvor Kraft kiger ud!
Iler, I Svende, da Alt hvad I kan!
Springer paa Stand
Ud af det Selskab med Thusse og Trold,
Før de jer fange i Magt og i Vold;
Saa ikke de Lede
Sig kvæge og fede,
Og spille i Enge
Med Eder, I deilige Drenge!
</pre>
		<p>Regner skammede sig imidlertid saa dybt over sine daarlige Klæder, at han syndes, det eneste Raad var at skjule sin høiædle Herkomst, og sagde:</p>
		<pre>I Træl kan findes Heltesind,
Som Løve-Mod i Hareskind,
Om end ei tit, dog før man saae
En Helt i Øxen-Huus opstaae,
Og skjule over Kofte-Plet
Med Kæmpe-Haanden nok saa net;
Og skinne saa i Herrefærd,
At han blev adlet ved sit Sværd,
Og blande saa med Konger Blod;
At han for Trælle-Byrd fik Bod!

Jeg Ingen frygter, uden <em>Thor,</em>
Mod hvem i Himmel og paa Jord,
Ei hjelper Mod, ei nytter Skjold,
Ham viger jeg, men ingen Trold,
Ei Noget af det Giøgle-Kram,
Som truer kun med Thusse-Ham.
Den Mand er ikke Navnet værd,
Som gruer for en Skygge-Hær,
For Puslerie, som ei har Magt,
Men kryer sig i en stjaalet Dragt,
Og laaner sig af Luften kun
Lidt Skikkelse en liden Stund,
Et Øieblik, thi flux er tabt,
Hvad Vind kun har af Tomhed skabt!

Saa mærk da vel, du tager Feil
Af Rynke-Bryn og Øien-Speil,
Ifald du tænker: Kiærling-Snak
I Manddoms-Skjold giør mindste Hak,
Og at et Kæmpe-Bryst er bygt,
Til Konge-Hald for Kvinde-Frygt!
</pre>
		<p>Svanhvide, som faldt i stor Forundring over Knøsens Mandhaftighed, giorde nu en Lysning, hvorved den kogleriske Taage, som indhyllede Spøgelserne, og forblindede Regner, skildtes ad; ligesom hun ogsaa lovede ham et Sværd, der i al Slags Strid kunde giøre Beskeed; men han havde nu ikke Øine for Andet, end for hendes Deilighed, som nu skinnede dobbelt klar, og da Svanhvide saae, at Ungersvendens Hjerte stod i lysende Lue, lovede hun ham tillige sin Haand, i det hun rakde ham Sværdet, med disse Ord:</p>
		<pre>	Med dette Sværd
	O, Prinds saa kiær!
<em>Svanhvide</em> dig mon fæste!
	Det kløver Skjold,
	Det bider Trold,
Det kappes med det bedste!

	Nu, viis dig værd
	Det gode Sværd!
Ja, viis dig værd et bedre!
	Lad Haanden saa
	Det overgaae,
At den og det kan hædre!

	Læg som en Mand,
	Med ret Forstand,
Nu Staal for bløde Egge!
	Lad Haand og Aand
	Gaae Haand i Haand!
Det baade skal dem begge!

	Skal godt det gaae,
	Sin Byrde maa
Tilgavns man voxen være;
	Det gielder her,
	Om med dit Sværd,
Du og <em>dig selv</em> kan bære!

	Besind dig vel,
	Giør Ret og Skiel,
Og hug ei, før du prøver!
	Saa Helt og Sværd
	Maa findes værd
Bedriften, som du øver!

	Ja, Hareblod
	Og Vankelmod
Det bedste Sværd kan døve,
	Og Staal er Vaand
	I Kiærling-Haand,
Ei Tand giør Lam til Løve;

	Dog ei man godt
	Ved Kiækhed blot
Et evigt Navn sig stifter;
	Kun ret i Pagt
	Den vinder Magt
Til herlige Bedrifter!

	Ja, saa i Pagt
	Man finder lagt
Hver Snor, som holder længe,
	Ei brister let
	Den Snor, som ret
Er lagt af <em>trende</em> Strænge!

Nei, væbnes <em>Haand</em>
	Med <em>Sværd</em> og <em>Aand,</em>
Og passe ret de sammen;
	Da har til Daad
	Man gode Raad,
Da faaer man Glands til Gammen!

	Har du da Lyst,
	I Kæmpe-Dyst,
At vinde <em>Seiers-Palmen;</em>
	Saa fat i Haand,
	Saa følg med Aand
I Kamp nu Kæmpe-Malmen!
</pre>
		<p>Dette er, skiøndt ikkun halvkvæden, Visen, hun sang for Regners Øren, og, efterat hun derpaa havde ladet sine Skjoldmøer reise, tilbragde hun Natten i Kamp med Skarer af fæle Uting, og fægtede ikke omsonst i Luften, thi, der det dagedes, saae man en heel Hob Masker og Rædgrimer, og besynderlige Hamme og Vende-Kaaber ligge paa Marken, hvoriblandt da ogsaa var Thorilds Lignelse, med Saar bedækket. Alt dette lod hun nu feie sammen i en Dynge, og gaae op i Røg, for at ikke det raadne Tøi skulde ligge og stinke veifarende Folk i Næsen, og udbrede smitsomme Sygdomme.</p>
		<p>Nu blev da Regner Konge i Sverrig, og skiøndt han fandt, det var en Skam, at begynde sin Helte-Bane med et Bryllup, saa kunde han dog ikke bryde det Løfte, han havde givet hende, som han maatte takke for sin Redning, og giftede sig derfor strax med <em>Svanhvide.</em></p>
		<p>Dengang Kong Frode drog ud paa Tog til Østerleden, satte han en vis Ubbe, som var gift med hans Søster, <em>Ulvilde,</em> til Statholder i Dannemark, men nu lod han sig af sin Hustrue, som immer pukkede paa sin Konge-Byrd, forføre til at giøre Oprør. Paa Tidende herom, var Frode nød til at afbryde sine Seiervindinger i Østen, men paa Hjemreisen holdt han, under Sverrig, et stort Søeslag med sin Søster, Svanhvide, som han tabde. Derpaa søgde han, om Natten, i en Jolle, giennem adskillige Krinkelkroge, at liste sig bag paa den fiendtlige Flaade, og bruge sit Vridt, efter gammel Vane; men han blev stækket paa Halvveien af Svanhvide, og tilspurgt, hvad det skulde smage af, saaledes at smuge omkring med underforede Aarer ved Natte-Tide? Alt det Svar hun fik, var imidlertid: siig det selv! og sandt var det, at Svanhvide ligeledes havde slaaet heel mistænkelige Slag og Bugter, frem og tilbage, for at lure paa Leilighed. Derpaa erindrede hun sin Broder om, at han selv, da han drog til Rusland i Herrefærd, havde givet hende Lov til at gifte sig med hvem hun vilde, saa hun havde ikke giort Andet, end brugt sin Frihed, og bad derfor, at han nu vilde lade hende leve med sin Husbond i Fred, da hun dog i Grunden laae, som han havde redt, og selvgjort hedder jo velgjort. Frode, som fandt, at Billighed talde for hendes Bøn, gjorde da ogsaa Fred med Regner, og tilgav sin Søster, hvad hun med sin Selvraadighed kunde synes at have forbrudt, hvorimod de erstattede ham med Folk, hvad Tab han for deres Skyld havde lidt, og vaskede, saa at sige, Skampletten af hans Sværd, ved at række ham, i Bod, et saa blinkende Glavind.</p>
		<p>Nu reiste Frode fornøiet hjem til Dannemark, og lod vel Ubbe gribe og bringe til sig, men kun for at skiænke ham Tilgivelse, thi han syndes det var Synd at straffe Stymperen, der havde grebet efter Kronen, mere for Huusfreds Skyld, end af Ærgierrighed, og da han saaledes selv stod under Pidsken, maatte man hardtad synes, han var mindre selv en Oprører, end sin Kones Lille-Mons. Ulvilde skildte Frode ham imidlertid ved, og nødte hende til at ægte hans gode Ven: <em>Skotte,</em> fra hvem <em>Skotte-Navnet</em> har sin Oprindelse, saa han regnede det for Straf nok, at skifte Husbond, sagtens fordi han saae mere paa, til hvad Slægt hun hørde, end hvad Kvinde hun var, og tænkde mere paa sit eget Eftermæle, end paa hendes Ondskab. Derfor betalde han endogsaa Ondt med Godt, thi da hun skulde bort, lod han spænde for sin egen kongelige Vogn, og satte hende i, men lige god Tak fik han rigtig nok af den haardnakkede, hadefulde Kvinde, som blev sin gamle Uvane troe, og helmede aldrig med at ægge sin nye Mand til at slaae Frode ihjel, og bemægtige sig Dannemarks Rige. Saaledes gaaer det: gammel Kiærlighed ruster ikke, og gammel Vane bider bedst, sorte Haar, men ikke Hjerter, kan blive hvide med Tiden, hvad man trykker i Leer, man ei sletter paa Tegl, og hvad Ondt man i Ungdommen nemmer, man sjelden i Alderdom glemmer! Da derfor Ulvilde dennegang maatte præke for døve Øren, rakde hun Skotte den Skaal, som var skiænket til Frode, og leiede Folk, som skulde myrdet ham i Søvne, men da en af hendes Terner gav ham Nys derom, og han fik at vide, hvad Nat det skulde gaae for sig, gik han den Aften til Sengs med sit Harnisk. Ulvilde spurgde, hvad det nu var for en ny Skik han fandt paa: at ligge med Jern-Nattrøie, men han svarede blot, at det var nu saa hans Lyst i Aften; og da nu Snigmorderne tænkde, han laae i sin bedste Søvn, og brækkede ind, saa sprang han ud af Sengen, og huggede Hovedet af dem. Saaledes frelste han baade sig selv og sin Svoger fra Ulvildes mordiske Anslag, og efterlod Dannemænd et godt Exempel paa, hverken at lade sig bedaare, eller dysse i Søvn af Kvindfolk, om de saa endog have dem hos sig i Senge.</p>
		<p>Imidlertid sad Frode og syndes, at Folkene i Vesten vare blinde for al den Glands og Herlighed, han paa sit seierige Tog i Østen havde vundet, og fik i Sinde at lukke, med Sværdet, deres Øine op, og begynde paa <em>Frisland.</em> Han stak da i Søen, og den Første han mødte, var <em>Vitte,</em> en frisisk Viking, som han da ogsaa sloges med, men paa en egen Maade, thi han befoel sine Folk for det Første taalmodig at tage imod Alt, hvad Fienden vilde bære paa dem, og kun skyde Skjold for sig, og ikke løsne et Skud, før de mærkede, at det hoftede med den Jernregn, og at Fienden var udgjort. Som sagt, saa gjort, og jo taaligere de Danske tog imod hvad man gav dem, des ivrigere bleve Friserne til at kiøre paa; thi Vitte bildte sig ind, at det var sin store Fredelighed den danske Konge vilde lægge for Dagen; men da de Narre nu havde udtømt sig, saa begyndte Frode, og saa gik det løs og det lystig, saa det susede og brusede om Frisernes Øren, og de maatte lære at troe paa de danske Spyd, thi de fik dem at føle. Det hjalp dem kun lidt, at de flydde i Land, thi der faldt de i Grøfterne, som de selv havde gravet paa Langs og paa Tværts, og fik deres Livsbrød.</p>
		<p>Derpaa vovede Frode sig med sin Flaade langs op ad <em>Rhinen,</em> og slog en Kloe i Tydsklands yderste Grændser.</p>
		<p>Paa Hjemveien, da han løb ud med Rhinen, i Havet, fandt han den frisiske Flaade, drevet paa Grund af den stærke Strøm, og hjalp den, med Sværdslag, af Asken i Ilden, saa Friserne kunde sige, de forliste tilgavns.</p>
		<p>Dog, end ikke med disse store Seiervindinger lod Frode sig nøie, men stævnede over til Brittanien, og da han der havde overvundet Kongen, gik han til Skotland, for at angribe <em>Melbrik,</em> som der var Høvding. Som han nu gik paa disse Veie, og havde sine Speidere ude, fik han at vide, at Kongen i Brittanien var ved Haanden, og vilde falde ham i Ryggen, naar Skotterne gik ham paa Livet. Af slig en Klemme var Frode ingen Ven, hvorfor han lod Folket kalde sammen, sagde dem hvad der var i Giære, og forordnede, at de skulde lade Vognene staae, og strøe baade Guld og Sølv og hvad Kostbarheder de havde, rundt omkring paa Marken, da den eneste Maade, at undgaa Fælden paa, var at lokke Fienden med hvad der var hans Lyst, og friste ham til at tage Guld for Staal. Hvad vi har, sagde Frode, er jo kun Bytte vi har taget, og det er jo ganske fornuftigt i en snever Vending, at løse sit Liv med Andres Penge, og rutte med Guld, for at spare sit Blod! Desuden, saa er det jo kun et Laan, thi jeg tør vædde paa, at Fienden skal blive ligesaa æggesyg for at blive af med Guldet, som han nu vil blive gridsk paa at sanke det, saasnart han mærker, at det er ham, som det nu er os, til ingen Nytte, men kun til Besvær!</p>
		<p>Nu reiste der sig en af de største Gniere, som hedd <em>Torkel,</em> for Resten en meget veltalende Mand, tog Hjelmen af, lænede sig paa sit Skjold, begyndte, og sagde: Kongen maa vide, at her er mange iblandt os, som veed at skatte hvad vi har kiøbt med vort Blod, og som derfor din strænge Lov giør megen Uroe, thi det er ikke sødt, at klatte bort, hvad man surt har fortjent, og nødig kun man løber fra hvad man har vovet Trøien for! Er det ikke dog ogsaa baade Spot og Skam, paa Kiærlinge-Viis at opoffre, hvad man med Kæmpe-Mod og Kæmpe-Haand har forhvervet, ja hvem har hørt Mage til Galskab, at vi skulde selv gaae Ulykken i Forkiøbet, ved at kaste Vrag paa Lykkens Gaver, vi skulde løbe fra Skibet i Dag, fordi der kanskee kommer Blæst i Morgen! Endnu har vi ikke seet en Skotte, og alt skulde vi af Frygt strøe Guld, som Møg, over Marken! Jo! saadanne Karle, som Knæerne rystede paa, bare ved Tanken om Krig, de vilde nok holde Stand, naar det kom til Stykket! Skal vi, som vare nys Fiendernes Skræk, nu vorde dem til Latter, og saaledes sælge vor Hæder og Ære for Spot-Kiøb! Høilig maatte sig Britten forundre derover, at han blev slagen af Folk, som nu kunde slaaes alene af Frygt for en indbildt Fare! O Daarskab! Hjerte-Klappelse skulde vi faae af Skræk for dem, som vi selv har forskrækket! Hvem vi spyttede i Øinene, skal vi ryste for i Nakken! For at undgaae Strid, skal vi kaste, hvad vi netop streed for at gribe: kaste vor Rigdom paa dem, som bør arve vor Armod, feige henslænge, hvad kiække vi tog! Hvem vil dog have den Skam, naar man skylder kun Hug, at betale med Penge, eller at lade sig kyse fra, hvad man har kæmpet sig til! Nei! som man har kiøbt, saa skal man sælge, med Staal-Handsker tog vi det Bytte, i dem maa det blive, og med Jern maa den, som vil have vort Guld, og vide at veie det op; og skeer det, velan! langt hellere døe med Æren, end leve med Skam; thi om en liden Stund er allenfalds dog Livet forbi, men Skammen døer aldrig! Desuden, saa, kaste vi Guldet, vil Fienden kun desivrigere forfølge, hvem han maa troe alt er slagen af Rædsel, og endelig, saa er dog Guldet godt, ihvor det gaaer, thi vinde vi Seier, da giør det os Glæde, og skal vi falde, da skaffer det os en hæderlig Jordefærd!</p>
		<p>Saaledes talde den gamle Gnier, men Folkene lode ham kun snakke for sin Æske, gav Kongens Ord Magt, og fulgde hans Raad, saa de kappedes om at ryste baade Pose og Sæk, og læsse af Hestene Alt hvad de af forskiellige Ting havde havt at bære. Efter saaledes at have tømt deres Lommer, følde de Danske sig meget lettere under Vaaben, og reiste saa videre fort.</p>
		<p>Nu kom Britterne, og de faldt da strax over Byttet, der saa at sige, løb dem i Hænderne. Da nu Kongen saae, at de bleve alt for gridske paa Guldet, og fik saa travelt med at skrabe til sig, at de glemde alt Andet, bad han dem dog tage sig i Agt, at de ikke satte Kræfterne til, som de behøvede i Slaget, eller toge Hænderne saa fulde af Guld, at der ikke blev Rum til Staalet. Betænker dog, sagde han, at Seieren maa vindes, før Skatten kræves, Bjørnen fældes, før Huden sælges! Lad derfor Guldet nu ligge, til dets Eiermænd ligge ved Siden! Lad ikke Guldets Glimmer forblinde vort Øie for Ærens Glands, og lad os kun huske, at man giver for en Seier, hvad man aldrig solgde for Penge! Ydermere, saa naar vi ret overveie begge Dele, maa vi jo dog finde, at Dyden og Kraften er mere end Guld værd, thi Guld er dog kun en udvortes Prydelse, og det er jo af Dyden og Kraften al Prydelse, baade udvortes og indvortes, laaner sit Værd. Derfor, lader os nu ikke længer stirre paa Guldet, men vende Øinene bort, slaae al Vindesyge af vore Tanker, og kun have Krigen i Hovedet! Desforuden, blev Kongen ved, kan I troe, at Fienden, da han lod Byttet fare, havde noget Andet bag Øret, saa han har pløiet med Ræve, før han saaede sit Guld, og Sølvet maa skinne saa uskyldig, som det vil, saa er der dog sikkert en Hage derved, som Skinnet netop skal dølge; thi det skal man bilde Tosser ind, at Folk, som har drevet de kiække Britter paa Flugt, nu selv vilde flygte! Lad os da huske, at der er ikke noget mere Foragteligt til, end Penge som giør den til Slave, de synes at berige, og at vi, ved at bide paa Krogen, give selv de Danske, guldbeslaaet, det Vaaben i Haand, som de have slebet til at straffe os med, om vi tog, hvad de bød os paa Skrømt! Hvad kan det da nytte os, at sanke saa smaalig sammen til Fienden! Ja, hvis vi forgribe os paa disse Væddemaals-Penge, da komme vi ikke alene til at give dem fra os igien, men ovenikiøbet til at spytte i Bøssen med den Smule, vi end har tilbage! Altsaa, slaaer Guldet kun ikke os, da slaae vi sikkerlig Fienden; her maa vi da nødvendig foretrække den kolde Dyd for den varme Lyst, og bevæbne os med ærekiær Stivhed mod en Gierrighed, som vil trykke os til Jorden, thi med Staal, og ei med Guld, skal her jo kiæmpes!</p>
		<p>Det var Kongens Ord; men nu traadte en brittisk Ridder frem, med Kjortel-Skiødet fuldt af det røde Guld, pegede paa det, og sagde: to Ting, Konge! kan jeg forstaae af din Tale; først, at du er bange for din Trøie, og dernæst, at du er grumme misundelig, siden du vil at vi, af Frygt for Fienden, skal lade Pengene ligge, og siden du heller vil have fattige end rige Kæmper i din Gaard! Fy! hvilket tosset Raad, og hvilken skiden Lyst var ikke det! Her komme vore egne, gode, gamle Penge, som vi saa rivelig kan kiende igien, og nu skulde vi betænke os paa at lukke op for gamle Bekiendter! Hvad vi reiste ud for at søge med Vaaben i Haand, og kiøbe med vort Blod, kommer her af sig selv, og nu skulde vi gaae det forbi; være bange for at brænde os paa vort Eget? Nei, ræd er den, som kaster hvad Godt han fik Fingre paa, men dobbelt saa ræd er den, der ikke tør tage op, hvad han finder! Betragt dog engang! en lykkelig Hændelse giver os her igien hvad den haarde Skiebne tog, thi vores, ei Fiendens, er denne Rigdom, Guld har ei Dansken indført i Brittanien, men kun udført derfra, og hvad vi kun nødig, med Kniven paa Struben, har sluppet, skulde vi nu skye som Pest, naar det bydes os igien for Intet? Var det dog ikke skiændigt, saa utaknemmelig at kaste Vrag paa Lykkens Gunst! Var det ikke daarekistegalt, at hige efter laaset og forbudent Gods, og forsmaae den Skat man finder paa alfar Vei; eller stolt at oversee, hvad der ligger lige for Næsen, for at titte efter, hvad der er Pokker af Syne, slippe den Fugl man har i Haanden, for at løbe efter den, der flyver i Luften! Jo, de skulde nok trække Bælgen af Ræven, som ere bange for deres eget Skind! Nei, det siger jeg, om saa Himmel og Jord skulde forgaae, saa skal dog hverken Guder eller Mennesker tvinge mig til at kaste saa ædel en Byrde, som den jeg har i mit Skiød: min Faders og mine gamle Forfædres retfærdige Penge! Desuden, saa, kiender jeg de Danske Ret, da har Intet, uden en overvættes Frygt kunnet drive dem til at lade disse Fade med den klare Druesaft i Stikken, thi det er deres Skiødelyst at leve Flot, og selv Sværdet over Hovedet kan neppe drive dem fra et godt Glas Viin. Nu vel, vi har ogsaa vores Skiødelyst, vi vil speile os i de Danskes Exempel, og være den troe! Ja, sæt ogsaa, at deres Flugt er paa Kneb, skulde vi derfor lade det velsignede Guld, som Folk kan have Gavn og Glæde af, ligge i Skarnet, og trædes under Fødder af Sviin og vilde Dyr! Det er jo dog klart, at de Danske maa nappes med Skotterne først, inden de kan vende hid tilbage, og lad dem saa kun komme! Naar vi har faaet Fingre paa de Folks Bytte, som har overvundet os, da har vi taget deres Lykke fra dem, og kan der vel i Krigen gives noget lykkeligere Forvarsel, eller sikkrere Pant paa Seieren, end naar man faaer Byttet forud, og kan, endnu før Slaget, indtage Fiendens Leir! Kort sagt: naar Frygten strider for os, hvortil da Sværd!</p>
		<p>Knap havde Ridderen udtalt, før alle Hænder var i Bevægelse for at faae Fingre paa den blanke Malm, ja, man maatte ordenlig forundre sig over den nederdrægtige Nærighed, som her drev sit Spil, thi man kan neppe forestille sig, hvilken umaadelig Begiærlighed her kom tilsyne. Der saae man dem ligge og rykke Græsset op tilligemed Guldet, kives og klamres, og tilsidst, uden at tænke paa Fienden, slaaes indbyrdes med dragne Sværd, der gjaldt hverken Venskab, eller Frændskab, thi man havde hverken Øie, Sind eller Sands for Andet, end Guld!</p>
		<p>Imidlertid havde Frode tilbagelagt Veien igiennem den store Skov, som giør Skiel imellem Brittanien og Skotland, og stillede sin Hær i Slagorden, men da Skotterne, ved deres Speidere, fik at vide, at de Danske vare ganske anderledes velbevæbnede end de, som kun havde deres lette Jagtspyd, saa holdt de det for raadeligst, at fægte med Hælene, og Tanken om, hvad han i Brittanien havde sat paa Spil, afholdt Frode fra, at forfølge dem ret langt. I det Samme kom Ulvildes Mand, Skotte, som, af Kiærlighed til de Danske, ilede dem, fra Skotlands yderste Grændser, til Hjelp, med en anseelig Magt, og efter hans Raad, lod Frode Skotterne fare, og vendte tilbage til Brittanien, hvor han tog det Bytte, han paa Skrømt havde kastet, for Alvor igien. Han kunde sige: let gik det, og let kom det igien, men Britterne maatte derimod bekiende, at det var tungt at bære, og endnu tungere at miste, især siden det tog Blodet med sig; bag efter fortrød de nu, at de havde laant deres Arm til en Gierrigheds Aand, som lønnede dem saa ilde, og at de ikke, efter Kongens Raad, undertrykde deres Begiærlighed.</p>
		<p>Frode rykkede nu imod Londen, som er Øens Hovedstad, men da han saae, at dens Mure vare ham for steile at bestorme, søgde han ved List at undergrave dem, og lod udsprede, at han var død. Det lykkedes, thi for at giøre Statholderen i Londen, <em>Dalmand,</em> desmere troskyldig, overgav den danske Hær sig til ham, paa det Vilkaar, at de imellem Britterne maatte vælge sig til Høvding, hvem de vilde. Da de nu, desaarsag, kom ind i Byen, lod de, som de havde meget travelt med at raadslaae om Valget, og listede sig imidlertid til, om Natten, at ombringe Dalmand.</p>
		<p>Efter disse Bedrifter drog Kong Frode hjem til sit Fædreneland, og blev af en vis <em>Skate</em> modtaget med et lystigt Giæstebud, som skulde vederkvæge ham efter Krigens Besværligheder, men han fik ikke længe Stunder til at hvile sig paa de Gyldenstykkes Hynder, hvormed Høisædet var bredt, thi, som han sad allerbedst, blev han budt ud for Haanden af en vis <em>Hunding,</em> og, omendskiøndt han nu havde i Sinde at giøre sig lystig, saa var han dog mere opsat paa Kamp, end paa Kruus, gik lige fra Bordet i Kreds, og hjem med Seier og Ære. Det kostede ham dog imidlertid et farligt Saar, og før det endnu var lægt, blev han igien udæsket af <em>Haagen Kæmpe,</em> men han betalde ogsaa Haagen saa godt derfor, at han kom aldrig igien, og forstyrrede nogen Mands Rolighed.</p>
		<p>Siden opdagede Frode, at to af hans Kammer-Tjenere vilde forraade ham, og da de vare overbeviste, lod han dem binde til store Stene, og kaste i Stranden, og det skadte dem ikke, at deres Legemer fik ogsaa Noget at bære, da de selv havde besværet deres Samvittighed med en saa uhyre Forbrydelse.</p>
		<p>Somme vil ellers sige, at <em>Ulvilde</em> paa samme Tid skal have foræret Frode en jernfast Kjortel, saa at, naar han havde den paa, kunde ikke selv det skarpeste Vaaben giøre ham nogen Skade. Tillige maa vi fortælle, at Frode havde for Skik at bestrøe sin Mad med stødt og malet Guld, som et Middel mod de idelige Forsøg, man gjorde paa at forgive ham.</p>
		<p>Endelig, saa da Frode angreb Kong Regner i Sverrig, som var falskelig beskyldt for at vilde forraade ham, døde han, ikke for Fiende-Haand, men kvalt af Hede og sin egen tunge Rustning!</p>
	</section>

	<section id="chapter-7"
		class="chapter"
		style="page: book-2">
		<h2>Halvdan, Ro og Skate.</h2>

		<p>Frode efterlod sig trende Sønner: Halvdan, Ro og Skate, lige mandhaftige, og lige herskesyge. Deres eneste Sorg var at faae Overmagten, og Broderskabet kom derved slet ikke i Betragtning, thi hvem der er forgabet i sig selv, har gierne Skade paa Øinene, og den har aldrig bedst, som er ham næst, der vil til Veirs. Enden blev da, at Halvdan, som var <em>ældst,</em> beskiæmmede sin Konge-Byrd med Nidings-Id, og slog begge sine Brødre ihjel, for at beholde Riget, ja, for at drive Grusomheden til det Yderste, lod han alle sine Brødres Venner gribe, og ikke blot sætte i Fængsel, men derpaa ophænge i Galgen. Den største Mærkværdighed i hans Liv er for Resten denne, at uagtet han gjorde en daglig Vane af sin Grusomhed, undgik han dog Sværdet, som pleier ellers at finde det Slags Folk, og fik Lov at døe af Alderdom.</p>
	</section>

	<section id="chapter-8"
		class="chapter"
		style="page: book-2">
		<h2>Ro og Helge.</h2>

		<p>Ro og Helge vare Halvdans Sønner, og forligedes saaledes om Magten, at Ro skulde være Konge paa Landet, og Helge paa Vandet.</p>
		<p>Ro var kun lav og smal, og hvad man fortæller om ham, er, at han skal have bygt <em>Roskilde,</em> saadan som Byen var, førend Svend Tveskiæg lod den udvide og stærkere befolke.</p>
		<p>Helge derimod var temmelig høi, og hans første Bedrift var, med sin Flaade at angribe og slaae Kong Skalk i Venden. Efter nu at have lagt Skalks Rige under Dannemark, laae han længe og flakkede, saa hist og saa her, omkring paa Søen, men dog er at mærke, at hvor barsk en Kæmpe han end var, saa var han derfor ikke desmindre løsagtig, som han ogsaa viiste ved <em>Thorøe,</em> hvor han tog en Jomfrue, ved Navn Thora, med Vold, og avlede en Daatter med hende, som han siden gav Navn af <em>Urse,</em> eller Hun-Bjørnen.</p>
		<p>Da han nu havde gjort den Streg, seilede han til Saxen, og ikke alene overvandt Kong <em>Syriks</em> Søn: <em>Hunding,</em> i et Slag ved <em>Stade,</em> men nedlagde ham derpaa i Kreds, og til Ære for den Heltegierning, kaldte man ham siden: Helge <em>Hundings-Bane</em>. Nu skilte han da <em>Jylland</em> fra Saxen, og indsatte der tre Høvdinger, nemlig: <em>Heske,</em> <em>Eir</em> og <em>Ler;</em> men i Saxen gav han den Forordning, at Bøderne skulde være eens, enten man slog en <em>fribaaren</em> Mand, eller en <em>frigiven</em> Træl ihjel, hvormed han kanskee vilde sige saameget som, at alle Tydskerne var i Grunden brændt med eet Mærke, saa at, hvordan de end skabde sig, havde Friheden hos dem allesammen dog en Tanke, og lugtede, til deres Skam og Skade, lidt af Trældom.</p>
		<p>Da Helge nu igien paa et Vikingstog kom til <em>Thorøe,</em> hævnede Thora sig med ret overlagt Ondskab paa ham, for den Voldtægt og Vanære, som græmmede hende bestandig. Hun skikkede nemlig Urse, som nu var mandvoxen, ned til Stranden, og lagde ret egenlig an paa, hvad der ogsaa lykkedes, at faae Faderen til, uvidende, at beskiæmme sin egen Daatter. Nu er han, som lod sig styre af sin onde Begiærlighed, vist nok ingenlunde at undskylde, men man kan dog heller ikke sige, at han var saadant et Umenneske, som han maatte været, dersom han vitterlig kunde gjort den gruelige Misgierning! Hvad skal man derimod sige om den Moder, der saa skammelig forraadte sit eget Kiød og Blod, som om hun fik sin Ære igien, ved at skille sin Daatter ved hendes, som om det var det Samme, at hendes Barn tabde sin Uskyldighed, naar kun han, der røvede hendes, kunde derved blive en større Synder! O, taabelige Kvindelist! afskyelige Hevngierrighed! Det skulde lade, som om hun gjorde sig reen, da hun dog ret for Alvor besudlede sig! Hun kaldte Bod for sin Skiændsel, hvad der netop fordoblede den! Hun kaldte det et Beviis paa sin Blufærdighed, hvad der netop stemplede hende som den allerublueste Kvinde! Hun klagede over Voldtægt, og glædede sig ved Blodskam! Vel maa man og lægge til, at hun overgik de arrigste Stifmødre i Ondskab, i det hun saa grusom opoffrede sit eget Barn, for, med hendes uhyre Skiændsel, i Verdens Øine, at bedække sin egen!</p>
		<p>Dog, kunde Noget bedække den, da var det Lykken, som timedes det ulykkelige Par Folk, den nemlig, at avle en Søn, der ligesom frikiendte sine Forældre, eller dog afsonede deres Brøde, som en velsignet Frugt paa et Forbandelsens Træ! Ja, Urse blev Moder til <em>Rolv,</em> som lyste sig selv i Kuld og Kiøn ved herlige Bedrifter, og hvis Minde skal aldrig forgaae, men, svøbt i Glands, forkynde hans Priis, med lydelig Røst, for de sildigste Slægter! Her er det en Glæde, hvad oftest er Sorgen, at Enden blev ikke Begyndelsen liig, thi af et Morads udsprang en Kilde med speilklare Vande, og i lykkelig Uvidenhed avlede den strafskyldige Fader et Barn, hvis forunderlige Glands ligesom paa eengang aabenbarer, opklarer og forsoner hans Brøde!</p>
		<p>Medens alt Dette gik for sig, døde Kong Regner i Sverrig, og kort derefter lagde Sorgen hans Dronning, Svanhvide, i Graven, thi hun var ham alt for inderlig hengiven, til ikke at følge ham i Døden, som i Livet; og saaledes er det gierne med den ægte Kiærlighed, at hvad den sammenføier, lader sig end ikke ved Døden adskille! Sønnen: <em>Hothbrod,</em> som de efterlod, gjorde et berømmeligt Tog til Østerleden, for at udbrede Rigets Magt, men vilde ikke nøies med Æren, som han, ved at undertvinge store Folkefærd i Østen vandt, og vendte nu sine Vaaben mod Dannemark, hvor Kong Ro holdt trende Slag med ham, men faldt i det sidste!</p>
		<p>Der Helge spurgde disse Tidender, gik han først til Leiregaard, eller Lethreborg, og indsluttede der den unge Rolv, for at Rigens Arving, til hvilken Side saa Lykken vendte sig, kunde være i Behold. Derpaa lod han sine Drabanter gaae Bye fra Bye, igiennem Landet, og slaae de fremmede Befalingsmænd ihjel, som Hothbrod havde indsat, mødte saa Hothbrod med hele hans Flaade i aaben Søe, og ødelagde dem begge i Bund og Grund, saa han betalde de Svenske med Kiølens Vægt, baade for Ro, hans Broder, de slog, og for al deres Uret imod hans Fædreneland! Deraf kom det, at ligesom man før kaldte ham Hundings-Bane, saa kaldte man ham nu herefter, <em>Hothbrods Overmand!</em> Han lod det ikke heller være nok med at have i Vaabengny traadt Svenskerne paa Nakken, men fornedrede dem til lutter Trælle, ved Loven han gav, at de skulde ingen Bod kunne æske for Meen, de fik, men tage altid Skade for Hjemgiæld!</p>
		<p>Hermed endes Helges Bedrifter, thi over Misgierningen, vi før omtalde, blev han saa skamfuld, at han havde hverken Rist eller Roe i Hjemmet og Fædrenelandet, men skyede dem og endte sine Dage i Østerleden; Somme vil mene, ved egen Haand, og fortælle, at da man engang lod ham høre hans Skiændsel, blev han saa bespændt om Hjertet, at han drog sit Sværd, og lod sig falde derpaa!</p>
	</section>

	<section id="chapter-9"
		class="chapter"
		style="page: book-2">
		<h2>Rolv Krage.</h2>

		<p>Nu kom da Rolv Helgesøn paa Thronen, hans Legeme var det en Lyst at see, og hans Hjerte en Glæde at kiende, thi <em>der</em> laae, med Dyd og Ære, den Høihed og Skiønhed, som man i hans Udvortes maatte agte og elske!</p>
		<p>Siden Helges Seier havde de Danske Magt over Sverrig, og der sad nu, som Skatte-Konge, <em>Atisle,</em> Hothbrods Søn, der, tilligemed sin Broder, <em>Høther,</em> var opfostret hos en vis <em>Geuar,</em> hvem Hothbrod, ved særdeles Velgierninger, havde gjort sig forbunden. Hvad Atisle Nat og Dag grundede paa, var, med <em>Snildhed,</em> at giøre sig uafhængig, og blive fri for den Skatten til Dannemark, og desaarsag giftede han sig med Urse, i Haab om, at hans Stifsøn da, for sin Moders Skyld, vilde snarere laane Øre til hans Forlangende, og eftergive ham Skatten; en Regning, som ogsaa var ganske rigtig. Imidlertid, denne Konge havde, med Moders-Melken, indsuget saadan en Afskye for Gavmildhed, og saadan en Kiærlighed til Penge, at <em>Rundhaand</em> var i hans Øren et skammeligt Øgenavn, og da Urse lærde at kiende ham fra denne Side, og saae, at han var færdig at æde sit Eget, længdes hun bare efter at komme fra ham, og da hun meende, det maatte skee ved List, saa opspandt hun et listigt Raad, som hun meget prægtig vidste at sætte Farve paa. Hun lod nemlig, som om hun havde fattet Had til sin Søn, opmuntrede sin Mand til at sætte sig i Frihed, og forelagde ham en Plan dertil, hvorefter hun, ved Løfte om store Foræringer, vilde lokke Rolv til Sverrig. Hun syndes nemlig, da først at have gjort sit Mester-Stykke, naar hun kunde faae Kongens Skatkammer plustret, spille Guldet i Hænderne paa Rolv, og derpaa redde sig med Flugten, saa Atisle kunde paa eengang blive taget ved Næsen baade for sin Dronning og sit Liggendefæ, ligesom hun ogsaa meende, at vil man tage en Gnier paa hans ømme Sted, maa man trykke ham paa Bylden, og trække ham op. Hvor underfundig hun maa have gaaet til Værks og spillet under Dække, kan man strax mærke, naar man seer, hvorledes hun vidste at sætte Farve paa det Hele, blot med en <em>fiin Tvetydighed,</em> i det hun bestandig talde om Lyst til <em>Frihed,</em> og meende dermed, hendes egen Lyst til at slippe ud af Buret; men Atisle maa jo rigtig nok have gaaet med sine Øine i Lommen, siden han var saa blind, og lod sig binde den Snak paa Ærmet, at Moder vilde forraade Søn, som netop burde have lært ham, at han var selv den gamle Rotte, der skulde i Fælden! Den taabelige Nar af en Mand, der ikke bedre forstod sin snilde Dronnings Ordspil, som, naar hun talde om <em>Barne-Had,</em> meende Afskye for at avle Børn med ham! Han maatte jo dog vide, at paa Kvinde-Grund og Gynge-Bund skal man aldrig bygge, og han var da en Tosse over alle Tosser, siden han tog Alt for gode Vahre, og lod sig bilde ind, at en Kvinde, naar hun vilde svige sin egen Søn, skulde være ærlig imod sin Mand!</p>
		<p>Da nu Urse, ved Løfter om Guld og grønne Skove, lokkede Rolv til Upsal, faldt han med Døren ind i Huset, saa hans Moder, som ikke havde seet ham i langsommelig Tid, og i det Hele ikke været meget hos ham, turde neppe kiendes ved ham. Han klagede nu, for Løier, over, at han var skrupsulten, og bad hende om Lidt at spise, hvortil hun svarede, at han maatte kræve Mad af ham, som betalde Gildet. Derpaa stak han sin Kjortel frem, som var gaaet i Stykker, og bad hende dog giøre ham den Tjeneste og sye den sammen, men da hun lod, som hun slet ikke kunde høre, sagde han:</p>
		<pre>Moder vil nu ikke Sønner føde!
Syster vil ikke om Broder bøde!
Hvor skal i Verden man nu gaae hen,
Naar man vil finde en fuldtro Ven?
</pre>
		<p>Det var en Irettesættelse, som sagtens maatte giøre Urse ganske undseelig over hendes kolde Opførsel, men, som for at giøre det godt igien, satte hun sig meget kiærlig tilbords ved Siden af ham. Det mukkede Atisle over, som et Gemeenskab, og sagde: det var uanstændigt, at Broder og Syster sad hinanden saa nær; men Rolv forsvarede sig med, at her havde Naturen Lov til at gaae over Optugtelsen, saa det var meget anstændigt, at kiær Søn laae ved Moders Hjerte!</p>
		<p>Nu spurgde Nogle af Giæsterne Rolv: hvilket Slags Mod han holdt for det ypperste? hvortil han svarede: <em>Taal-Mod.</em> Derpaa adspurgde de Samme Atisle, hvilken Dyd han havde især lagt Vind paa? hvortil han svarede: <em>Gavmildhed;</em> og nu skulde de da Begge give Beviser paa, at Rosen var deres Alvor. Rolv skulde først aflægge sin Prøve, og blev sat imellem to Ilde. Der stod han da, og smurde sig med Taalmodighed, men for den Side, som havde det hedest, holdt han sit Skjold, og det var ganske snildt af ham, at gribe til det samme Middel imod denne Brynde og bragende Lue, som han før i Slagets Hede havde anvendt mod Saar-Ilden og de hvinende Spyd. Imidlertid maatte han fornemme, at Ild er skarpere end Staal, og, lad være, at den Side han holdt Skjoldet for, havde ingen Nød, saa sveed det desmere til den, der maatte hytte sig selv. Da han nu saaledes stod og var færdig at brænde sig levende op, syndes en Pige, som stod ved Skorstenen, dog, at det var for kostbar en Ribbeens-Steg, og trak Svikken af Karret, saa Mjøden strømmede ud over Gulvet, og det var den bedste Lædske-Drik hun kunde givet Rolv, thi nu slukkedes Ilden, han tørstede af, og han fik stor Berømmelse for sin mageløse Taalmodighed!</p>
		<p>Nu skulde da Atisle frem og vise sine Gaver, og det lod, som der gik Hul paa Gnieren, thi da han havde maalt sin Stifsøn Skieppen fuld med røden Guld, fortæller man, at han, til Topmaal, gav ham endnu en Guldkiæde, der veiede, man veed ikke hvor mange Pund.</p>
		<p>Gildet varede nu en Dag, og det varede to, men saa den tredie tog Urse Leiligheden i Agt til at udføre sin List, og uden at hendes Mand drømde om Sligt, lod hun hans Guld og Sølv læsse paa Vogne, stjal sig ud af Fruer-Buret, og tog om Natten, tilligemed Rolv, Flugten i Maaneskin. Imidlertid vaagnede Atisle dog tidlig nok, til at komme efter dem, og da Urse mærkede, at de havde ham i Hælene, blev hun heed om Ørerne, tvivlede paa at slippe heelskindet derfra, og befalede derfor Tjenerne at læsse Guldet af, sigende: vil vi ikke mangle Livets Ophold under Veis, komme vi saamænd til at smide Reise-Pengene bort, saa her er det bedst at tage Skade for Hjemgiæld! Vi maa bære os ad, ligesom man fortæller om Kong Frode, da han var i Brittanien, og Svenskerne skal just ikke ræve af Gevinsten ved at sanke deres Eget op, imidlertid gaaer det fremad med os, og tilbage med dem, og kan de, ved at bie, faae deres Penge igien, skal de dog ikke sige, vi løb fra vores! Nu gik det da rask, efter Dronningens Befaling, man rystede Sækkene for at lette paa Hestene, og gjorde Guldet til Gribs-Gods for dem, der kom bag efter. Der er imidlertid rigtig nok dem, der vil paastaae, at Urse beholdt hvad hun havde, saa det var kun forgyldte Kobber-Skillinger og Deslige, hun saaede paa Landeveien, og det er ganske troeligt om den Kvinde, thi hun var vant til at smøre tykt paa, og kunde gierne havt en Slump Penge, giort til det Samme, og gode nok til at narre Folk med, som ikke var klogere, end at tænke, det var Alt Guld, hvad der glimrede. Hvorom Alting er, saa havde Rolv kastet den store Guld-Kiæde fra sig, som Atisle havde foræret ham, og da nu Gnieren, iblandt de andre Guldstykker, fik Øie paa den, var det ham umueligt igien at faae Øinene fra denne hans Hjertes ypperste Helligdom, og han stirrede da paa den saalænge, at han tilsidst, for at faae den fat, lagde sig ned paa sine Knæ og lod saaledes Kongen knæle for Gnieren. Da Rolv nu saae, hvorledes han bukkede og krummede sig efter Guldet, maatte han lee ad den gamle Ræv, der var saa hidsig paa at faae sine egne Gaver igien, og viiste rigtig nok, da han laae paa Jorden og skrabede op, at Gavmildheden <em>trykkede</em> ham! Derpaa skyndte Rolv og hans Følge sig til Stranden, og lagde alle Aarer om Bord, for at komme rask afsted, men det havde ellers ingen Hast, thi Svenskerne vare vel fornøiede med Byttet. Hvad nu ellers Gavmildhed angaaer, da fortæller man om Rolv, at han lod sig aldrig bede to Gange om Noget, men var strax ved Haanden med hvad Læben forlangde, saa han maa have betænkt, at den giver dobbelt, som giver med begge Hænder, og den giver Intet, som holder igien. Denne hans Rundhed gjorde, at næsten alle dygtige Kæmper søgde til ham, thi det er gierne Kæmpe-Viis, at gaae for Penge, og lede om Priis; eller, som det ogsaa kan hedde: foer med Guld og spoer med Sølv! saa springer i Ild baade Hest og Føl!</p>
		<p>Nu var der en vis Agner Ingildsøn, som havde faaet Lovning paa Rolvs Syster: <em>Rude,</em> og deres Bryllup blev holdt med megen Bram. Kæmperne fik sig en Taar paa Skallen og gjorde sig lystige, men, som man nok kan begribe, det var grovt Spøg de Vild-Basser havde for, og iblandt Andet fandt de paa at have en vis <em>Hjalte</em> til Bedste, og slænge Benene til ham at gnave, som de havde pillet Kiødet af. Som de nu saaledes sad og stred til Maals, ramde en af dem feil, saa Hjaltes Sidemand, <em>Bjarke,</em> fik et slemt Ørefigen, men han forstod Uret, og vilde i det Mindste ikke have Spotten med Skaden, hvorfor han skikkede Benet tilbage med saadant et Eftertryk, at Eiermanden fik Nakke for, og Næse bag, og hørde knap den Hilsen Bjarke lod følge med: jeg skal lære din Skiævmund at stride lige en anden Gang! Det blev da Enden paa Legen, og der var ikke andet for, end at skille Kæmperne ad, og ophæve Gildet, men Brudgommen tog Bjarke, som fordærvede Legen, det meget fortrydeligt op, og fordrede ham ud paa Klingen, som den der ikke havde holdt Bordskik, men brudt Been, og spildt Marv: brudt Laget, og spildt Glæden. Da de nu skulde ind i Kredsen, var der Tvivl om, hvem der skulde have Lov at hugge først, thi i gamle Dage, naar Karle sloges, stod de ikke som Kvinder med Kokke-Knive, og hakkede Kaal, men de skiftedes til at hugge, og tog sig Pusterum imellem, saa der vankede kun faa men drøie Slag, thi de saae ikke paa Tallet men kun paa Vægten, og hvem der vilde have Æren, maatte giøre sit Arbeide godt, man kunde løbe <em>fra</em> den, men <em>aldrig til</em> den. Endelig blev det afgjort, at Agner, i Betragtning af hans høie Herkomst, skulde hugge først, og det gjorde han ærlig, saa Sværdet røg ind igiennem den ene Side af Bjarkes Hjelm, og riflede Issen, men saa vendte Bladet sig, og blev siddende imellem Spolerne i Hjelmen. Nu var da Raden til Bjarke, som for at kunne føre Sværdet desbedre, satte Knæ mod Knub, og slog saa til af alle Livsens Kræfter, saa Sværdet, der var saa skarp som en Ragekniv, skar Agner midt over, men hvor ondt det end maatte giøre, vidste Agner dog at holde gode Miner, thi, efter Sigende, skal han være død med et Smiil ved Munden. Agners Kæmper brændte nu vel af Begiærlighed efter at hevne hans Fald, men Bjarke stillede Hidsigheden paa dem, hver og een, med det samme sit gode, usædvanlig lange Sværd, som han kaldte <em>Løve,</em> og Tjenerne maatte gaae bag efter Herren. Ret som den Dyst var overstaaet, og Bjarke, nok saa krye, gik igiennem Skoven, var der et vildt Dyr, som, saa at sige, gav sig til Priis for Seierherren, thi lige for ham laae der en stor Bjørn, som var blevet hasebundet i Tjørnen, og han maatte nu troe paa Bjarkes Spyd. Saasnart han var skudt, befalede Bjarke sin Stalbroder: Hjalte, at holde Munden under Saaret, og drikke Blodet, for at komme til Kræfter, thi man holdt for i gamle Dage, at Bjørne-Saft gav Bjørne-Kraft.</p>
		<p>Den store Berømmelse Bjarke vandt ved sine Bedrifter, gjorde nu ikke alene, at de Store i Riget omgikkes ham som deres Ligemand, men skaffede ham ogsaa Kongens Yndest i saa høi en Grad, at han gav ham sin Syster Rude til Ægte, saa den Skade Agner fik, kom paa alle Maader Bjarke til Gavn. Derpaa, da Atisle drillede Rolv, gik han til Sverrig paa sin Svogers Vegne, og tvang Atisle til Rimelighed, ved at jage hans Folk af Marken, og slaae ham selv fordærvet, hvorpaa Rolv satte en meget kløgtig Ungersvend; ved Navn Hjart-Var til sin Skatte-Konge i Sverrig, men, ligesom for at han skulde glemme Underdanigheden, gjorde han ham til sin Svoger, i det han gav ham sin anden Syster: <em>Skulde,</em> til Ægte. For den Velgierning fik Rolv kun en daarlig Tak, men førend vi fortælle det, maa vi lægge Mærke til en ganske moersom Begivenhed.</p>
		<p>Det hændte sig nemlig, at en Ungersvend, ved Navn Vigge eller Viger, første Gang da han saae Kong Rolv, faldt reent i Staver over hans Vext og Skabning, og da han saa havde staaet allerlængst og maalt ham med Øinene paa alle Kanter, spurgde han ganske pudsig, hvad det dog var for en Krage, der havde havt den særdeles Lykke at blive Trappe til sligt et Høieloft? Ordspillet var ganske vittigt, i Betragtning af Kongens usædvanlige Høide og Storhed, thi paa Dansk betyder <em>Krage</em> en stynet Træstamme, som hugges af, og bruges som en Stige, hvorpaa man ganske magelig kan komme op i Høiden, da Tvegerne er ligesom Trin. Det Indfald, syndes Rolv, var Guld værd, tog med begge Hænder imod et saa hæderligt Binavn, og betalde det med en stor Guldring, som han gav Vigge til at sætte om Handleden. Han pyntede ogsaa strax sin høire Haand, og løftede den høit op i Veiret, men stak derimod Keiten bag paa Ryggen, saa han gik, og saae ud som en Nar. Da nu Folk loe ad ham, forsvarede han sin høire Haand med, at naar Skit kommer til Ære, veed det ikke, hvordan det vil være, men da man saa spurgde, hvorfor da den venstre ogsaa bar sig saa galt ad, sagde han ganske listig: hvem der skammer sig, skiuler sig gierne, og I kan jo nok begribe, at den maa blive baade rød og bleg over sin Armod, som andre Fattig-Folk, naar de see deres Jævnlige komme til Rigdom, og flinke sig op. Det Indfald betalde sig heller ikke daarligere end det forrige, thi Rolv sørgede strax for, at den undseelige Haand kunde komme for Dagens Lys, og uden Skam maale sig med sin Jævnlige. Imidlertid maa man sige, at Vigge tænkde ikke blot paa at faae Foræringer, men ogsaa paa at giøre Fyldest for dem, thi det var kun ellers Skik iblandt store Folks Børn, naar de kom i Kongens Gaard at tjene, at de gjorde et Løfte om en eller anden Heltegierning, hvormed de vilde ryste Barnet af Ærmet, men nu lovede Vigge af sin egen gode Villie, og svor høit og dyrt derpaa, at fik Kong Rolv en voldsom Død, da maatte hans Banemand vide, at Vigge var Blod-Hevner!</p>
		<p>Nu maa vi da vende os til <em>Skulde,</em> som holdt det for en Skam, at have en Skatte-Konge til Mand, men for en Ære, at udruge djævelske Anslag i Mørket. Hun begyndte med at lade Hjartvar høre, at han dog, med al sin Stads, var i Grunden en ussel Træl, opmuntrede ham derpaa til at afryste sine Lænker, lokkede ham saa til at gaae paa Ræve-Kløer, og kom nu endelig frem med sit ondskabsfulde Raad, som hun satte Sminke paa med den Anmærkning, at hvem der vil være fri, maa ikke lade sig holde af noget Baand, og allermindst af de strammeste, som Frændskabs og Venskabs og Troskabs Baand ere. Raadet var dette, at Hjartvar skulde seile over til Dannemark, og lade som han havde Skatten i Lasten, men i dens Sted skulde han have en Mængde af alskens Krigstøi om Bord, indpakket som Penge, og brugeligt til at overrumple Kong Rolv om Natte-Tider. Dette blev nu sat i Værk, og propfulde af Falskhed kom Skibene til Leire, som Rolv havde saaledes udvidet og oppyntet, at den nu baade som Konge-Værk og Konge-Sæde bar Prisen for alle Dannemarks Byer. Kong Rolv var meget glad over Hjartvars Besøg, gjorde et stort Giæstebud for ham, og drak sig en usædvanlig Ruus, men de svenske Giæster havde paa een Gang forsvoret alt Fylderie, og vare bange for at brænde sig paa Bægeret. Rolv og hans Mænd faldt da om Natten i en dyb Søvn, men Svenskerne, som havde Skielmen bag Øret, laae som paa Gløder, smuttede efterhaanden, som Lurendreiere, ud af Herberget, lukkede Pengeskrinene, med Jern paa Enden, ganske sagte op, og tog i al Stilhed hver sin Rustning paa. Dermed søgde de Slottet, brækkede ind, og myrdede rask hvem de fandt i Søvne; men selv de, som kom paa Benene, vare for det meste øre i Hovedet af Søvnen efter slig en Aften, og af Bulderet, hvori de vaagnede, og de nænde knap at hugge til i den bælmørke Nat, da de ikke kunde vide, om det var Ven eller Fiende de mødte. Det traf sig imidlertid just, at Hjalte, som med Rette agtedes for en af Kongens ypperste Støtter, ja for hans anden Haand, laae ikke den Nat paa Slottet, men var gaaet ud af Byen, til en Frille han havde. Han vilde i Begyndelsen, da han hørde som Vaabengnye langt borte, knap troe sine egne Øren, men saasnart han mærkede, hvad Klokken var slaaet, foer han op som en Helt, og følde mere Lyst til det blodige Sværd-Thing, end til det kielne Kvinde-Selskab. O! hvor inderlig maa dog ikke den Helt have elsket sin Konge, da end ikke Vellysten, med alle sine Tillokkelser, kunde holde ham fra at styrte sig i den øiensynligste Livsfare, og det uagtet han uskiæmmet kunde undskyldt sig med sin Fraværelse, og ladt som han ingen Ting vidste! Ret som han nu stod paa Springet, og vilde ud, spurgde <em>Tingen</em> ham, hvor gammel en Kiæreste han syndes hun helst skulde vælge, ifald hun mistede ham? Kom dog hid endnu engang, min Søde, sagde Hjalte, som blussede af Harme over at spørges om sin Eftermand, og lod som han havde Noget at hvidske til hende, men skar saa Næsen af hende, og sagde, at nu stod det hende frit for, selv at besvare sit Spørgsmaal som hun lystede. Det havde hun da for sin Næsvished, og var end Ansigtet skamferet, saa kunde hun dog nu lære at blive rød igien. Det var ikke heller meer end billigt, at hun tabde Lidt, da Alting hængde saa løst hos hende, og da hun havde saa meget af Munden, skadte det ikke, at hun fik lidt mindre af Næsen.</p>
		<p>Hjalte foer nu afsted til Byes, og lige midt ind i Mylren og Sværmen, hvor han meiede Fiender af, som man lægger paa Skaar, og da nu hans Vei faldt forbi Bjarkes Huus, som endnu laae og sov, raabde han ham op med følgende Ord, som det hedder i Visen:</p>
		<pre>Herop! herud, nu ret paa Stand,
Hvem Giengield Kongen skylder!
Herop, hver ægte Danne-Mand,
Hvem Hjertet kun forgylder!
Herop! hver Mand, hver Ungersvend,
Som kaldes vil sin Konges Ven!

Nu bort med Søvn og Døsighed
Af Sind og Øien-Kroge!
Hvad Klokken slog, vi Alle veed,
Nu er det Tid at vaage!
Ja Tid, at vaagen, hjertevarm
Hver leder om en Kæmpe-Arm!

Ja, Preen i Haand os Nornen gav,
Den rister, som vi skiære:
Den sletter ud til Skam i Grav,
Den skriver ind til Ære;
I Haanden, husker vel derpaa!
Vi med vort Efter-Mæle gaae!

Herop! hver Kæmpesøn! herud,
Hvor Staal i Luften blinker!
Lad græde Møe, lad sørge Brud!
Til Kamp os Nornen vinker!
Og Skam faae den paa Kiærling-Mund,
Som kysser bort sin Heltestund!

Ja, Skam faae hver, som nu har Lyst,
Mens Time-Glas udrinder,
At hvile blødt ved Kvinde-Bryst,
Og klappe Rosen-Kinder;
Som nu har Syn, som nu har Sands
For Kiødets Lyst og Kiødets Glands!

Herop! herud! hver Dannemand!
Om Vinen ei I drømme!
Nu gielder det at holde Stand,
Hvor Blodet gaaer i Strømme;
Den Kalk er beedsk, den Spøg er grov,
Som vanker nu i Dane-Skov!

Sig pakke hver blødsøden Svend
Til Fruer-Bur og Bænke!
Men hid hver Helt, sin Konges Ven,
Hvor Gravøl høit vi skiænke!
O, Kæmper! Kæmper! frygter ei!
Det frugter, at gaae Ærens Vei!

O! hver, som Dyd og Drot har kiær,
Kun tænke paa sit Minde!
Thi det gaaer aldrig fra sit Værd,
Om vi og Døden finde;
Nei, Roes som Guld for Helte-Gang,
Os myntes skal i Minde-Sang!

O, kaster bort hvad Guld I har
Paa Hænder og i Belte,
Alt hvad som før til Lyst I bar!
Alt hvad ei <em>stivner</em> Helte!
Kun hvad der selv er nagelfast,
Med os i Nat staae Last og Brast!

Saa, frem I Kæmper! frem med Lyst!
Og helst imod de Kiække!
Ei gyse kan med Mod i Bryst
Vi for de kolde Egge;
<em>Med dem</em> vor Sorg, naar frem vi gaae,
Snart <em>endes eller vendes</em> maae!
</pre>
		<p>Ved denne Vise vaagnede Bjarke, kaldte i Hast paa <em>Skalk,</em> sin Dreng, og sagde:</p>
		<pre>Nu hurtig, min Pusling! stat op, og tænd Lys!
Den Gamle han ligger i Sengen, og frys!
See, Ilden er ude, er Asken og kold,
Da aldrig paa Sværdet jeg mere faaer Hold;
Men leed kun i Asken! pir op og see vist!
Paa Bunden der findes dog sikkert en Gnist!
	Seer du!
Der var Ild under Asken endnu!
Heel godt var den fæstet, men hardtad forlagt,
Men læg den nu sammen, og blæs af al Magt!
Tag Branden, som lugtede Varmen i Gaar!
Tag Spaaner og Stikker, til Gløder du faaer!
See endelig til, at det gaaer med en Fart,
Saa Vedden kan fænge og blusse lidt snart!
Saa kryber jeg op og faaer Fingrene varme,
Saa kommer der Liv i de iiskolde Arme,
Og først naar man faaer med sit <em>Gaase-Kiød</em> Bugt,
Ja først, naar man Frosten har drevet paa Flugt,
Da først kan med Haanden en Ven være tjent,
Thi <em>Haand uden Varme er Intet bevendt!</em>

<h3>Hjalte.</h3>
Dannemand kalder det Lykke og Held,
Lyst at betale, som vitterlig Giæld,
Vennehaands kiærlige Gave!
Gaver os rakde vor Herre saa kiær,
Selv sig betaler det herlige Sværd,
Naar det kun svinges af Brave!

Hvo som har Hjerte, han føler det vel,
Bundløs er, Kæmper! til Kongen vor Giæld,
Lad os dog Renterne bringe!
Skinnende Hjelme han nødte os paa,
Harnisk han gav os fra Top og til Taa,
Funklende Sværde og Ringe!

Aldrig den Herre kan følges for godt,
Værd at forsvare er saadan en Drot,
Knap er hans Mage at finde!
Rolv er vor Herre! det sige sig Hver!
Skiærper Hukommelsen ret med hans Sværd!
Sværdet igien med hans Minde!

Gaverne <em>fandt</em> vi i fredegod Tid,
Nu maa i Feide vi takke med Flid:
Tærske for sommerlaant Føde;
Tvungen er Sagen, men skeer det med Fryd,
Da af Nødvendighed giør vi en Dyd,
Kiærlighed Alt kan forsøde!

Venner! lad Ingen det sige med Ret:
Dem faldt kun Medgang, ei Modgangen let,
Ondt de kun leed, for de maatte!
Nei, lad det siges: dem Alting var let,
Alt som i Dands paa det ligeste Bret,
Torne med Roser de traadte!

Ja, lad os, Venner! nu vise det klart:
Ikke vi ere af Veirhane-Art,
Rolv, <em>ei</em> hans <em>Lykke,</em> vi fulgde!
Kalken saa glade vi tømme paa Val,
Som vi har tømt noget Bæger i Sal,
Medens sig Staal-Ormen dulgde!

Ædrue maa svare til Rusendes Ord,
Vi og til vore, som klang over Bord,
Vise: de meente dog vare!
Løfter vi gjorde, som Ingen i Nord,
Dyrt ved Alfader vi Ederne svor,
Høit og ved Gudernes Skare!

Seer I, der har vi ham: Husbonden min!
Dannemænds Perle, vor Konning saa fiin!
Ret nu at kappes mig lyster!
Fælder, I Kæmper! nu selv Eders Dom!
Hver hannem følge, som selv han er from!
Pokker i Vold med hver Kryster!

Hvo, som i Striden gaaer sidelænds frem,
Forlænds ved Leilighed pakker sig hjem,
Hvem der gaaer baglænds, han tvivler,
Hvem vi skal kiende for Stalbroder her,
Som han var muret, maa stande for Sværd,
<em>Saa</em> den Standhaftige hviler!

Magelig Hund giør kun maadelig Jagt,
Høvdingens Mod er i Kæmpernes Magt,
Hæve de kan det og bøie;
Fare i Mag maa den Bedste paa Val,
Staaer ei hans Skjoldborg, som Breidebliks Sal,
Skinnende klar for hans Øie?

Ganger, Drabanter! nu drabelig frem!
Haanden paa Værket med Fryd og med Klem!
Sværdene sjunge som Svaner!
Hvo som nu blinker med Bryn, er ei dru,
Kryster enhver, som nu blegner af Gru!
Skjold kun for Skjoldungen, Daner!

Skyder ei Ryg mod de blinkende Sværd!
Haanden og Bringen hinanden har kiær,
Nebbet skal følge med Kloen;
Saa nappes Ørne med Neb og med Kloe,
Banke kun paa hvor Vedkommende boe,
Krye sidder immer i <em>Kroen!</em>

Kappes, I Kæmper, med Ørnen da nu!
Brystet han blotter, og kiender ei Gru,
Lad ham ei Forspringet vinde!
Det er en Kiøddag, vi have i Nat,
Giæsten vi huse, er Karl for sin Hat,
Kiød maa i Knivsnit sig finde!

<em>Rutta!</em> med Kinden som Lilien hvid,
Viis dig! indbland dig i Heltenes Strid!
Skin nu herud af det Dunkle!
Skjul dig ei længer som Maane i Skye!
Hører du ikke det dundrende Gnye!
Seer du ei Sværdene funkle!

Torden og Lynild vi have i Nat,
Portene springe af Hængselen brat,
Gluggerne ryste i Borgen;
Skatkammer-Kiæderne sprænger man nu,
Mellemgulv trædes med Staal-Hov itu,
Tomt er nok Skabet i Morgen!

Hør, hvor det suser og bruser nu trindt,
Sværdene hvine, og Ild gaaer af Flint,
Øxerne gnistre og buldre;
Brynjerne flyve om Øret os tæt,
Øxen udbanker nu trofast og net
Buler paa blottede Skuldre!

Kæmperne segne; for Kongen saa bold
Svinder nu saare det buklede Skjold,
Bringerne for ham nu kløves!
See! hvor de mylre til Porten i Flok,
Kongen har Ingen, men Fienden har Nok,
Sværdet med Hjerterne sløves!

Blues, I Kæmper! hvem kiender nu Frygt!
Det giør ei Fienden, som raser saa trygt,
<em>Tryggere, end det sig burde;</em>
Seer I ham, Kæmper! hvor fri og hvor frank
Under Guldhjelmen han kneiser saa rank,
Som Ingen møde ham turde!

See, hvor han springer, nu let som en Raa,
Midtind i Klyngen, som Intet han saae!
Vis nok er han paa sin Seier!
Ak! mine Øine! hvad skuer jeg her?
Svensken foragter nu Dannemænds Sværd!
Guld ei min Harme opveier!

See til de <em>Gother!</em> hvor de bryde paa!
Tænderne sande hvad Trynerne spaae!
Hør, hvor de Vildbasser knuske!
Troe mig, at Hvedstenen ynkelig peeb,
Da deres Sværd og Bul-Øxer de sleeb,
Brynjer de knække som Bruske!

Ilde de grine, og værre de gloe,
Gale for Fire, og hugge for To,
Det er forbistrede Svende!
Blod er de efter, som Igle og Maar,
Med vores Forraad paa Grund det nu gaaer;
Tønde som Tap kan faae Ende!

Guder! hvad seer jeg? ak, tabt er nu Alt!
Rolv! ak, nu døer han! nu Stol-Kongen faldt!
Høit galer Hanen hin røde!
Leire, see Leire! ja fald kun med ham!
Hvad nu ei falder, det staaer kun til Skam,
Æren med Kongen uddøde!

<em>Hjartvar!</em> du brammer! o, synk dog i Jord!
Hvor skal jeg finde paa Riim og paa Ord,
Som kan din Skiændsel udtrykke?
Edder og Øgle-Forgift du med Tak
Tog af den Troldhex: af Skulde, og drak!
Lumsk har du myrdet vor Lykke!

<em>Konge-Forræder!</em> det sværter for smaat,
Thi du har sveget en <em>mageløs</em> Drot,
<em>Vennen</em> i ham du forraadte.
Niding da, som ei har Navn under Soel!
Nidinge-Beiler til Himlinge-Stoel!
Hvor blev Forstanden, du aatte?

Hvad har bedaaret din klare Forstand,
Saa du forgreb dig paa Drot og paa Dan,
Værre, end Tungen kan nævne!
Alt du udregnet og overlagt har,
Men <em>har til Norner du ogsaa et Svar,</em>
Naar de for Asken dig stævne!

Stik mig! jeg klipped ulægelig Byld!
Skyd kun <em>paa Kvinden,</em> for evig, din Skyld!
Dog bliver Dommen den samme!
Hende, som Brødet <em>forsætlig</em> har bagt,
Ham, som <em>med velberaad Hu</em> det har smagt,
<em>Begge skal Nornerne ramme!</em>

Dog, jeg blev sinket! nu Hastværk jeg faaer!
Nadveren aad vi med Skielmen i Gaar,
Davren os her ei maa finde!
Aldrig i Leire vi meer smage Brød,
See ei paa Marken, saa kiærlig og rød,
<em>Soel give Skoven sit Minde!</em>

<em>Vi,</em> siger jeg, thi <em>blandt os</em> finde Stæd
Knap kunde Nogen, saa blød og saa ræd,
At han ei <em>nu</em> lod sig finde!
Hvem vilde heller nu leve til Spot,
End æske Bod for livsalige Drot,
Æres med ham i hans Minde!
</pre>
		<p>Efterat nu Hjalte havde anrettet et stort Nederlag paa Fienden, og udgydt Strømme af Blod, kom han tredie Gang til Bjarkes Sovekammer, og da han stod i den Formening, at det maatte være Frygt, som nu gjorde Bjarke saa søvnig, prøvede han paa at vække ham, ved Bebreidelser over Dorskheden, og sagde:</p>
		<pre>Bjarke! hvor est du? hvi kom du ei ud?
Hvi est du immer end Pokker af Syne?
Lig ei og sov dine Øine ud!
Gnie dog Øiet, din <em>Søvne-Tryne!</em>
Hvad har du for, mens du fængsler dig saa:
Lukker med Krog, og med Pind, og med Slaa,
Murer dig levende inde!
Bjarke! jeg bankede <em>to</em> Gange før,
Skynd dig! luk op den tilnaglede Dør!
Lad dig i Dan-Marken finde!
Kommer du ikke, saa kommer nu jeg,
Mør skal du blive, om end du er sei!
Est du forfrossen, saa bie du kun lidt!
Nu skal jeg gjøre dig Helvede heedt!
Hei! Kamerader! kom, hjelper mig nu!
Bjørnen i Rævegrav sidder paa Hug,
Skye er han blevet for Skrald og for Skud,
Det er nødvendigt, at ryge ham ud!
Kom, her ved Gavlen! her fænger det bedst,
Her ved den Stolpe, som Leiet er næst!
Naar Gavlen nu falder, det fylder i Gruen,
Saa kan med sit Eget nok hjelpe sig Luen!
Hvo Hel-Veien kaarer, han gaaer, hvor det skumrer,
Det er til hans Gavn, at om Øret det lumrer!
Nu, kommer I Svende! nu vi, som lidt bedre
Vort Løfte kan mindes, vor Konge vil hædre,
Ved, end efter Døden, at følge hans Spor!
En <em>Kile vi danne, alt efter hans Ord,</em>
Gaae frem i den Orden, han fordum befoel,
Mens end han beklædte vor Konninge-Stoel!
Den Herre, hvis Savn vore Hjerter bedrøver,
Hans Priis vil vi sjunge, og kæmpe som Løver!
</pre>
		<pre class="mt">Det var Kong Rolv, han slog med Sværd,
	I Herrefærd,
En Niding, saa han tier;
Det var Kong Rørik Bøke-Søn,
Han fik sin Rest, han fik sin Løn
Til Død Udyd indvier!

Med Posen og med Sækken fuld
	Af røden Guld,
Var Rørik dog en Stodder;
Paa Guld kun riig, paa Hjerte arm!
Af Hunger sveed det i hans Tarm,
Han aad kun Sult: den Odder!

For Skillingen han gjorde Alt,
	For den han faldt,
Den var hans Gud og Gammen;
For Æren døv, af Guldstøv blind,
Ei Kæmper troe, med Venne-Sind,
Kun Guld han dynged' sammen!

Det var Kong Rolv, med Seil i Raa,
	Ad Bølgen blaa,
Hengleed hans Orlogs-Snekke!
Kong Rørik bød: hvo mig er huld,
Han bære ud mit røde Guld,
For Porten han det lægge!

Saa laved' han, for Ridder-Spil,
	Nu Pungen til,
Hans Huustrop var kun Ringe,
Dem skulde før han brugt, det Fjog!
Ei til at sende dem paa Tog,
Men til sig Trop at tinge!

Ei med et gyldent Kæmpe-Kuld,
	Men kun med Guld
Han vilde Uven friste,
Sin Hjerte-Byld han selv da skar,
Sin Øiesteen, sit Liv han bar
Da ud i Sæk og Kiste!

Med Guld i Gæving lokked han
	Sin Banemand,
Han lod det klart udraabe:
Jeg Grunker har, men ingen Sværd,
Har Kæmpen Lyst at bytte her,
Han slaae mig gamle Taabe!

Sin Faders Venner ikkun Muld,
	Sin Uven Guld,
Gav <em>Dannefæets Røver!</em>
Han gneed og kneeb paa mindste Ring,
Nu gav han Alt som ingen Ting,
Af Frygt for danske Løver!

Det lige meget hjalp ham dog,
	Kong Rolv var klog,
Stod ei for Guld af Hesten,
For Æren kun han Dragen slog,
Som Tilgift kun han Skatten tog,
Thi Grimen følger Hesten!

Kong Rolv var god af Hjertens Grund;
	Med Haand saa rund
Han deelde Røriks Penge.
Nu kom det Guld da for en Dag,
Nu gik det rundt i Vennelag,
Som laaset var saa længe!

Hvad seent og suurt den Gniepind,
	Med Niding-Sind,
Fik skrabet, fittet sammen,
Det blev nu Bytte uden Blod
For hver en Kæmpe djærv og god,
Som tjende Rolv med Gammen.

Med Gammen, ja, det var han værd,
	Den Herre kiær!
Det vidner høit hans Rygte:
Han gav os Alle Stort som Smaat,
Det Kiæreste var ei for godt,
Det Deiligste han søgde!

O! hvilken Drot sank nu til Muld!
	Det røde Guld
Han kaldte <em>røde Emmer!</em>
Han regned', skatted' sine Aar
Kun efter Mynt, som evig gaaer,
Ei efter Guld i Giemmer!

Ja, som han faldt, han gik og stod,
	Med Helte-Mod,
Med Hæder og med Ære;
Hvert Aar, som gik, hver Dag, som svandt,
For Daad en Hæders-Krands ham bandt
Dem skal hans Rygte bære!

Om Kæmpe-Styrken, her man saae,
	Det siges maa:
Den var i <em>gode</em> Hænder;
Som han var kiæk, saa var han from,
Thi vandt han Priis al Verden om,
Hvor man hans Rygte kiender!

<em>Til</em> Kamp han foer, som rasken Hjort
	<em>Fra</em> Pilen bort,
Henspringer let i Skoven;
I Slaget fremmerst gik han selv,
Alt som man seer den stride Elv
Udrulle hvid i Voven!

Men, o Venner! ak! hans Blod
Rulled ud i disse Vover!
Seer, o seer dog! hvilken Flod!
Kiær og Grøfter flyde over!
Marken svømmer, ak! i Blod,
Som udrandt fra Hjerte-Rod!
Her et Hoved, hist et Laar,
Her en Fod, og hist to Hænder!
Alt i Flæng, i Søe af Saar!
See de lange Hugge-Tænder,
Glindsende som Elfenbeen!
Længe har de maattet drive,
Skure sig paa Gruus og Steen,
For i <em>Dynd</em> det <em>Skin</em> at give!

Men, o seer! hvad hist sig løfter!
Kiender I det <em>danske</em> Blod!
Det ei søger Puds og Grøfter,
Det udsprang af fælles Rod!
See, det størkner! see, det staaer!
Boblerne hinanden bære!
Blod af Danmarks Hjerte-Saar!
Samlet vil du immer være,
Har og dine Liig opdynget:
Bølgende dem sammengynget!

Hjartvar! Hjartvar! du dig baner
Konge-Vei med Liig af Daner!
Odins Ulv! see, hvor han gaaer,
Og med Hjerte-Blod sig lædsker!
See! med udrakt Spyd han staaer,
Og os stolt til Kamp udæsker!

Græde maatte man, dog nei,
Her sig Taarer sømme ei;
Dages det til Ynk og Gru,
Dages det dog og til Glæde,
Klarere jeg skuer nu
Drotten hist, som kunde græde:
Guldets milde Sædemand,
Frodes Arving, og see! han,
Ihvor dybt han følde Nøden,
Smiler glad endnu i Døden,
Som da Guld han giæv og bold
Saaede paa Firresvold!
Følge troe i Liv og Død
Vil vi ham: vor Fader sød,
Ogsaa vi vor Sorg vil klæde
I en <em>rolig</em> Manddoms Glæde!

Muntres op da, Sværd og Tunge!
Som vi hugge, vil vi sjunge!
Frygten vil, med Riim paa Læbe,
Muntert sjungende vi dræbe!
Døden skal i Daad os finde,
Som er værd et kiærligt Minde!
Haand og Mund jo sammen høre,
Begge skal de nu i Pagt,
Vidnesbyrdet for os føre:
At vi endte uforsagt;
Saa vort Rygte ei skal lide
Under Tvivl fra nogen Side!

Her veie vi Kæmper i Bismer-Skaal
	Af blanket Staal,
Og Tungen skal svare til Vægten!
Ja, hugger man <em>Helte</em> end Hovedet fra,
Med Ære paa Jorden de leve endda,
I Mindet, at de var <em>af Slægten!</em>
Om Heltenes Urne end smuldrer i Muld,
Ei glemmes det dog, hvad den giemmer;
Nei, Heltenes Aske, som Rolv kaldte Guld,
Maa lignes ved gloende Emmer;
Af Rygtet de føres saa vide om Land,
Ei dæmper dem Muld, og ei slukker dem Vand,
De gnistre, mens Stjernerne tindre!
Hver Daad, som udsprang af en elskelig Grund,
Skal Hjertet forplante fra Mund og til Mund,
Det skal intet Skifte forhindre!
</pre>
		<p><em>Imidlertid</em> sagde Bjarke:</p>
		<pre>Vær ikke saa høirøstet, stridbare Hjalte!
Jeg hørde det helst, du lidt sagtere kaldte,
Jeg husker jo nok, jeg er Svoger til Rolv,
Men husker du ogsaa, at Brall giør ei bold,
Hvo høiere gaber, end Haanden er breed,
Han gaber engang gierne Munden af Led,
Ja, Skam paa sin Mund man fortjener og faaer,
Naar ei man i Haand den at holde formaaer.
Hvo Kæmper vil drive, i Spidsen maa gaae;
Hvo Andre vil reise, maa selv kunne staae!

Saa tøv da en Smule, med Skraal og med Baal,
Indtil jeg faaer stivnet min Krop med lidt Staal!
Thi vel er jeg født paa et omflaadent Land,
Men har dog ei Lommerne fulde af Vand,
Ja, vel er jeg født paa saa snever en Øe,
Men dog vil jeg nødig saa indeklemt døe;
Og vel har min Arne jeg temmelig kiær,
Men vilde dog aldrig mit Baal have der!
Jeg kommer paa Timen, nu staaer jeg og spænder
Mit Pandser om Livet, Og Beltet om Lænder,
Og Hjelmen om Skallen, og Sværdet ved Siden,
Saa Alting, I Svende, maa komme med Tiden.
Ja vist stikker dybt jeg i Giæld til Kong Rolv,
Han høilig mig æred', og Rigerne tolv.....

Men, Bitterdød! jeg maa lette mit Spjel,
Om ei af Røg jeg vil kvæles ihjel!

Nu da, her er jeg, mit Raad I nu høre!
Brynjer, I Kæmper! sig hver skal iføre,
Længere da kan man kæmpe med Skrammen,
Snørlivet holder dog Stumperne sammen!
Skjoldet paa Ryggen giør Brystet lidt blot,
Men Aabenhjertighed klæder os godt!
Tage og hver sine Guldringe paa,
Vælge de tungeste, som han kan faae!
Staalet af Guld da lidt Overvægt faaer,
Drøiere Hug giør og dybere Skaar!
Bag om og hjem, er en jammerlig Færd,
Hvem vil i Bag-Gaarden lede om Salen!
Kippes og kappes til Fiendernes Sværd!
Bedre at løbe, end krybe paa Valen!

Frem nu, at hevne vor Skade og Spot!
Hevn! raaber Blod af livsalige Drot!
O! ingen Lykke kan lignes ved den,
Værdig at hevne en mageløs Ven!
Trefold lyksalig, hvem Lykken vil unde,
Svigen at lønne med dødelig Vunde!

Det var en dygtig! som Hjorten i Brunst
Tog han afsted; jeg maa love mit Sværd,
Tydsk af Geburt, har reist om paa sin Kunst,
Veed, hvad der passer for hver især.
<em>Bidhvas</em> i Nord er mit Kæmpe-Navn,
<em>Snitteren</em> voldte, at det jeg vandt;
Fordum i Fare, jeg mindes det grandt,
Snitter mig gjorde saa drabeligt Gavn!
Det var, da Agner jeg fældte med Priis;
Det maa jeg sige, han hugg uden Fals,
Slog efter Skallen paa Høibaarnes Viis,
Mindre var Stykket nu over min Hals,
Havde hans <em>Høding</em> ei gjort sig til Skjelm,
Sprunget fra Hovedet op i min Hjelm!
Lykke for mig, thi nu saae jeg mit Snit,
Skar ham fra Retten til Keiten paa Skraa;
Venstre-Siden fik sagtens Lidt,
Dog kun den Høire jeg regnede paa!
Den gik i Løbet, og han sad paa Hug,
Lavt kun han sad, men jeg siger endnu,
Aldrig jeg saae noget høiere Sind!
Sad han ei halvdød med Haand under Kind,
Smiilde ad Hugget, og loe kun ad Døden!
Godt han fortjende i <em>Gladhjem</em> et Sæde,
Eftersom med sig han selv førde <em>Glæde!</em>
Det maa man kalde, at narres med Døden,
Det vil der Kraft til: at kudske sig saa,
Smerte som Griller af Hovedet slaae;
Medens til Marv og til Hjerte det piner,
Holde saa gode og smilende Miner!

Han var, min Tro, ogsaa kommet af Stand,
Han, der nu havde min Søger i Livet!
Høieloft var der i Bringen forsand,
Trækhul derefter har Snitter ham givet,
Konge-Søn var han, som Fader for ham,
Ætten har ikke af Ædlingen Skam,
Over sin Alder, thi den var kun liden,
Raged' han frem i en glimrende Færd!
Han kunde blevet til Noget med Tiden,
Var han ei kommet i Lag med mit Sværd;
Nu derimod er det ude med ham,
Som med enhver, til hvem Snitter faaer Ram!
Tingen er den: der er Liv i det Sværd,
Saa ei for Smaating paa Veien det standser,
Han stod i Veien, den Ungersvend her,
Derfor løb Snitter igiennem hans Pandser!

Hvad var nu det? hvor er Gotherne henne?
Hvor er nu Hjartvars storsnudede Svende!
Her er en Bismer med Blodlod paa Enden,
Er I for tunge, saa kan vi jo vend'en!
Kom, vil I veies paa Lispunde-Siden!
Det har I Ære og Gavn af med Tiden!

Slaget, for Resten, er et af de ægte,
Her skal man lede om luslidte Knægte,
Her kommer ei Rasmus Jæn med sin Kofte;
Det er en Høitid for Ulv og for Ørn,
Thi det er sjeldent, at smukke Folks Børn
Mødes i saadan en Mængde paa Tofte!
Hvem seer man ligge, og hvem seer man staae,
Andre end Folk, som har Soel-Hatte paa!
Det seer man godt, naar de Sværdene røre,
Fødte de vare til Spiret at føre;
Derfor sig Smaafolk undsee for at mukke,
Veed at det bør sig for Spiret at bukke.
Her dandse Traner hinanden af Lag!
Klogest giør Spurven, som holder sig bag!

Ja, skue fra den <em>Krage,</em> Kong Rolv! du besteeg,
Herned paa de høibaarne Ligemænds Leeg!
See her dine Kæmper nu blege og lamme!
See, brat er ophugget den herlige Stamme,
Ja brat er nu sjunket i blodige Bølge
Din modige Trop, og dit kiærlige Følge!

Det er en Høitid for Valguden, den!
Han faaer Besøg, som er værd at modtage,
Her skal han finde navnkundige Mænd,
Folk, der er voxet af Skarnet med Krage!
Der bliver Stads, naar de komme der alle!
Der bliver trangt nu for Rum i Valhalle!

Gammel jeg blev, og har før løbet med,
Hvor et godt Ord fandt et skikkeligt Sted,
Men var ei før, hvor en Tale blev ført
Fyndig, som den, jeg i Nat nu har hørt;
Blev jeg lidt ældre, det var at befrygte,
At, som en Lurer, jeg slemt kom i Rygte,
Ikke fordi jeg jo mener det godt,
Veed det paa Fingrene, hvad jeg vil sige,
Men paa min Udtale Meen jeg har faa't,
Høit ei paa Gummerne Røsten kan stige!

Det maa jeg sige til Gothernes  Ære:
Ærlig er her deres Handel og Vandel,
Kun over det jeg mig har at besvære,
De er for gavmilde i deres Handel!
Blot man dem godvillig laaner en Skiærv
Ikke, uroest, for Betaling man venter,
Faaer man tre Styver, som Trave for Kiærv,
Det er jo ublue og Blodigle-Renter!
Ja, uden Spas! skiøndt jeg stynede saa,
At jeg af Kvistene vandt mig et Giærde,
Er her dog slet ikke sikkert at staae!
Kunde jeg mig til en Bauta-Steen hærde,
Da paa den Gravhøi af Liig jeg har bygt,
Ene om Alle jeg kunde staae trygt;
Nu er den Eensomhed ikke min Sag,
Bar er dog immer en broderløs Bag!
Det er og sært, i saa skovrig en Egn,
Ikke at støde paa levende Hegn!
Hvor er nu han blevet af, der saa stolt
Andre lod høre: de havde det koldt!
Mon han nu Fienden at række ei nænner
Skaalen hin bittre, han skiænked' for Venner!
Hvad kom der ud af det Gabmunde-Brall!
Har han nu skikket sig efter sit Kald!
Tolv Mænds Styrke paa Tungen ham laae!
Spor jeg deraf end paa Valen ei saae!

<h3>Hjalte.</h3>
Skiøndt ei dit Skjold mig rækker end,
Og Skyts jeg ei kan rose,
Dog ei saa langt jeg er fra Ven,
Jeg hører jo hans Skose;
Men uden om mig smukt den gaaer,
Den stikker ei hvor Alt er Saar!

Og sige tør jeg uden Pral:
Her kan en Klinge prøves,
Vist ingen Plet man seer paa Val,
Hvor bedre Mænd behøves;
Hvem her mig hjalp, ei blev jeg gram,
Thi Folkehjelp er her ei Skam.

Mit Skjold nu fast er skaaret op
Af Spyd og hvasse Egge,
Med Haanden maa den gamle Krop
See til den sig kan dække;
Det Fienden dog at sande faaer,
Thi Syn for Sagn jeg veed her gaaer!

Her kræves ei den blinde Tro,
Her seer man Top og Hale,
Her kan man nøies med at gloe,
Og lade Tingen tale;
Hvem <em>Øret</em> ei er vidnesfast,
Paa Rummet seer nu, hvad der brast!

Ja, af mit gode Dane-Skjold
Har lidt jeg kun tilbage:
Kun Bøilen, hvor min Haand fik Hold,
Og slap end ei sin Hage;
Kun Bøilen, og den Ring saa flad
Hvor fordum Skjolde-Mærket sad!

Kun Stump for Stump man fra mig vandt,
Hvad ei jeg turde skaane;
Nu kan jeg giennem Ringen grandt
See baade Soel og Maane;
Ei slige Ting kan holde Stand,
Thi Staal i Krig er Tidens Tand!

See, velkommen! Bjarke! du lever endnu!
Og at du har levet, skal kommes ihu!
Kom seent du end til os, oprigtig i Sind,
Dog hvad der gik fra dig, du henter nu ind!

<h3>Bjarke.</h3>
Bruger du Keie i Aar, som i Fjor!
Hold dog nu op med de knubbede Ord!
Raskhed er vist nok en ypperlig Sag,
Men naar der Huller og Slag er i Veien,
Tit er man nødt til at fare i Mag,
Alt som jeg gik, for at komme til Keien,
Var der en Svensker, som gav mig lidt Koldt,
Ikke saa lidt, thi han Maade ei holdt,
Det var en Tølper, men gid han faae Skam!
Til mine Indvolde godt han fik Ram.
Det var et Slag udaf Hjertens Grund,
Som mig vel lærer at holde min Mund!
Bjørn af en Karl med en Kværnbider-Klinge!
Skar han som Vand ikke Brynie-Ringe!
Hvad paa det Bare var ordenligt Maal,
Gav han mig her giennem fingertykt Staal!

Nu gad jeg seet ham, den Vaabenhuus-Drot:
<em>Odin,</em> som ham jo de Fleste nu kalde,
Han, som af Øine kun seer med det Halve,
Og, som man siger, dog nøies ret godt!
Seer du ham, Rutta! jeg beder dig, tael!
Viis mig ham, dersom han findes paa Val!

<h3>Rutta.</h3>
Hvis tryg du og rolig
Vil Hær-Fader trolig
Nærværende kiende;
Du nærme dig bøiet,
Og stirre med Øiet,
Paa hvad vi omspænde!
Men først med det stærke,
Det seirende Mærke,
Til Synet ophøiet,
Du hellige Øiet!

<h3>Bjarke.</h3>
Frigge! kan jeg til din Husbond faae Ram,
Da tør jeg love dig, han skal faae Skam,
Høi er vel Hesten, som bærer den Trold,
Og ham bedækker hans hvidtede Skjold,
Dog ei fra Leire han slipper med Livet,
Hvis ham at række det mig vorder givet!
Søger paa Valen den Nisse-Gud Vælde,
Er det og billigt paa Val ham at fælde!

Du seer os, Rolv! du seer os blegne,
Men glimrende vi dog skal segne,
Kun med den sidste varme Draabe Blod,
Skal synke ned vort Sværd, men ei vort Mod,
Vi leve skal, saa døe vi kan med Ære,
Og Liget selv vort Mindes-Mærke være!
Ja, Vunde-Kredsen, som en Rosen-Krands,
Indvie skal vort Legeme til Glands!

Nu synke maa jeg for de skarpe Sværde,
Nu tælles Øieblikkene, jeg døer,
Men, kom kun Død! jeg ligger, som jeg bør:
Ved min hensovne Høvdings Hoved-Giærde!
Nu kommer Raden snart til dig, min Ven!
O! naar du segner, sov da ikke hen,
Før du ved Drottens Fødder dig kan lægge,
Saa hvem der speide skal den store Val,
For sine Øine seer det paa os begge,
At Herrens Guld og Gaver ei vi stjal!

Vi ligge her til Ørne og til Ravne,
Rov-Fuglen sig vil mæske med vort Kiød;
Men Helte-Løn det er i Helte-Død,
En Drot, saa majestætisk, at omfavne!
Det siges skal, og kommes vel i Hu,
At vi forenedes med Kongen nu!
</pre>
		<p>Hele dette opmuntrende Ordskifte finder man udtrykt med Fynd i en gammel dansk Vise, som adskillige gode Venner af de gamle Dage har endnu idelig paa Tungen, og det har især bevæget mig til at giøre disse Vers, hvori jeg har søgt at udtrykke den samme Mening og Tankegang.</p>
		<p>Saaledes gik det da til, at Gotherne seirede ikke, førend hele Rolvs Kæmpe-Flok var nedlagt, og selv af alle Unger-Svendene i Kongens Gaard var Ingen levende tilbage, uden <em>Vigge.</em> Man skal da ikke Andet sige, end at i denne Kamp lod Kongens Tjenere til Syne, hvor høit de skattede hans mageløse Dyder og Fortjenester, saasom hans Død forbittrede dem alle Livet, og indgiød dem en brændende Attraa efter den Glæde: ved Døden igien at forenes med ham!</p>
		<p>Nu var da Hjartvar glad, befalede sine Folk at giøre sig lystige oven paa Dysten, og lod strax dække Bord, for med et prægtigt Gilde at forherlige Seieren. Da han nu havde drukket sig en god Ruus, kunde han ikke noksom udtrykke sin store Beundring af Rolvs Tjenerskab, hvori, saa talrigt det end var, ei fandtes Een, som, for at frelse Livet, vilde enten flye eller lade sig fange. Ja, sagde han, i Nød skal man Venner kiende, og det er soleklart, at den Konge havde trofaste Venner, hvis Tjenere ei havde Sind til at overleve ham, saa jeg maa høilig beklage det Vanheld, der ikke levnede mig en eneste af det herlige Følge, som jeg, hvad saa inderlig gierne jeg vilde, kunde tage i Tjeneste! Da man nu bragde ham Vigge, ønskede han sig til Lykke, som om Nogen havde givet ham den største Foræring, og spurgde strax om han vilde være hans <em>Strids-Mand?</em> Kæmpen nikkede, og strax var Hjartvar tilrede med et draget Sværd, men da han bød ham Spidsen, bad Vigge om Hjaltet med de Ord, at saaledes pleiede <em>Rolv</em> altid at række Strids-Mænd Sværd; og det var rigtig nok Skik i Oldtiden, at Kæmper rørde ved Sværdets Handfang, naar de fæstede sig til en Konge. Saasnart nu Vigge fik Haand i Hanke, gav han Hjartvar Spidsen, og indfriede saaledes Løftet om Blodhevn, han fordum gav Rolv. Sjæleglad stod nu Vigge i Salen , og blottede selv sit Bryst for Hjartvars Tjenere, som flux indstormede paa ham, og han døde med de Ord paa Læberne, at naar man har taget saadan en Niding af Dage, da smager Grav-Øllet sødt, ihvor beedsk det saa brygges.</p>
		<p>Saaledes forvandlede da Vigge virkelig det Seiers-Gilde til et Grav-Øl, og Hof-Fest til Hof-Sorg, og man kan ikke andet, end holde den Helt i høilovlig Ihukommelse, fordi han, efter at have mandhaftig opfyldt sit Løfte, gik frivillig i Døden, og skiænkede saaledes Blodhundens Tjenere, for deres Umage, med sit eget Blod. Ham, som stod med Kiærligheds Liv i sit Hjerte, kunde hans Drabsmænds Glavind ingen Frygt indjage, da han først havde renset Rolvs besmittede Høisæde ved at bestænke det med hans Morders Blod. Med Ræv, siger Ordsproget, skal man Ræv fange, Tyve-Lykke er Galgen-Frist, og hvad med Synd man naaer, med Sorrig bortgaaer, saa det var intet Under, at Hjartvar blev sveget, og fik ikke Lov at leve den Dag, han saae Solen gaae ned over Dannemarks Throne.</p>
		<p>Svenskerne, som nys saae Dannemænd over Hovedet, kunde nu ikke holde deres eget opreist, og sank under Sællands-Farenes Sværd, som et Skyld-Offer til Mindet af Rolv, de saa skiændig forraadte. Saaledes bliver det dog gierne <em>Slutningen,</em> at Fals slaaer sin Herre paa Hals!!</p>
	</section>

	<section class="titlepage">
		<hgroup>
			<p>Folke-Sagn fra Hedenskabet.</p>
			<h1>Tredie Bog</h1>
			<p>Fra Rolvs Død til Fenges.</p>
		</hgroup>
	</section>

	<section id="chapter-10"
		class="chapter"
		style="page: book-3">
		<h2>Balder, Høther eller Hother, og Bue.</h2>

		<p>Efter Hjartvar skal Hother, Atisles Broder og Geuars Fostersøn, som vi nævnede før, have tiltaget sig Herredømmet i begge Riger, men for paa bedste muelig Maade at hitte Rede i hans <em>Efter-Aar,</em> vil vi begynde med at betragte hans <em>For-Aar,</em> thi Fortællingen om hans <em>sidste Aars-Tid og Bane</em> bliver i det Mindste helere og smukkere, naar vi redde hans <em>forrige Bane</em> fra at nedsynke i Glemsel.</p>
		<p>Saa fortæller man da, at da Helge havde slaaet Hothbrod ihjel, kom Sønnen Hother under Kong Geuars Opsyn, og traadte hos ham sine Børneskoe. Allerede tidlig udmærkede han sig fremfor alle sine Legebrødre og Jevnaldrende ved <em>Haardførhed;</em> og desuden havde Naturen skiænket ham mangt et Anlæg, som heldig uddannedes, saa han, som besad en særdeles <em>Smidighed,</em> fik en overordenlig Færdighed i at svømme, skyde med Bue, og spille Klumsak, og skiøndt det først var Øvelsen som gjorde Mesteren, saa overgik han dog baade i Sind og Skind vidt hvad man af en Grønskolling kunde ventet. Paa <em>Luth</em> og paa <em>Lyre</em> blev Ingen hans Mester, Hakkebræt og tyrkisk Musik forstod han ogsaa godt at behandle, og var en Tusind-Kunstner i alskens <em>Strenge-Leeg,</em> saa han med de mange forskiellige Triller og Tone-Skifter kunde virke paa Folks <em>naturlige Tilbøieligheder,</em> og dreie dem til Gammen eller Bedrøvelse, Ynk eller Had, alt efter sin Villie. Han havde derfor ogsaa for Skik at fange Folks Hjerter, ved enten vellystig at kildre eller gyselig at giennemtordne deres Øren, og Geuars Daatter: <em>Nanne,</em> fandt <em>saadan</em> en Fornøielse i Ungersvendens mangehaande Kunster, at hun fik Lyst til at hvile i hans Arme. Det var da ikke heller saa sært, thi veed man ikke nok, at der gaaer flere Veie til Hjerte-Kammeret end til Hoved-Staden, og Elskov er Karl for at finde dem alle; man seer undertiden en Jomfru opglødes blot af en Ungersvends Fromhed og Dyd, og det uagtet hans Udvortes ikke behager, men ellers forelske Somme sig i et glat Ansigt, og Somme i Mandhaftighed, medens Nogle lade sig indtage af Tusind-Kunstnere, og Andre bedaare af Smiger og Artighed, uden at det derfor er Løgn, at med et glimrende Rygte beiler man sjelden forgiæves, og at selv i Pigernes Hjerte hugger gierne den dygtigste Kæmpe det dybeste Saar. </p>
		<p>Imidlertid hændte det sig, at Odins Søn: <em>Balder,</em> fik Syn paa Nanne, engang da hun var i Bad, og blev paa een Gang baade optændt af Brynde, og opglødet af en uforgiængelig Kiærlighed, thi hans kiødelige Lyster optændtes af Legemets skinnende Farve, som man veed er, hvad der frister Sandserne mest, og hans Hjerte opglødedes af den klart giennemstraalende indvortes Deilighed. Brynde lærer aldrig at bie, og den indskiød derfor Balder det Raad, at tage Hother voldsom af Dage, som den han maatte frygte for vilde meest staae hans Ønsker i Veien, og forhale Nydelsen.</p>
		<p>Omtrent paa samme Tid <em>foer</em> Hother, som var ude paa Jagt, <em>vild</em> i Taagen, og traf paa nogle Elle-Pigers eller Skov-Nymphers Gemak. De hilste ham ved hans Navn, og da han saa spurgde, hvem de var, fik han til Svar, at det var for det meste efter deres Vink og Varsel, at <em>Krigs-Lykken</em> rettede sig, aldenstund de var tit usynlig tilstede paa Valpladsen, og hjalp hemmelig til at vende Bladet efter deres gode Venners Ønske. Saaledes ymtede de da om, at de, som dem lystede, kunde foraarsage baade Held og Vanheld, og fortalde ham tillige, at Balder havde seet hans Patte-Syster: Nanne, i Bad, og var bleven heftig forelsket, men at uagtet de selv sagde, at <em>Balder fortjende</em> hans dødeligste Had og Fiendskab, raadte de ham dog fra at angribe ham med <em>Magt,</em> fordi han, efter deres Forsikring, var en <em>Halv-Gud,</em> oprundet af en <em>hemmelig himmelsk Sæd.</em> Klogere blev Hother ikke dennegang, thi nu faldt Taget af Huset, og han saae sig pludselig ene og huusvild, midt paa Marken, under aaben Himmel, og hvad han <em>især</em> forundrede sig over, var Elle-Pigernes <em>hovedkulds Flugt,</em> <em>Skue-Pladsens Forvandling,</em> og <em>Skygge-Husets skuffende Lighed.</em> Han vidste altsaa ikke, at Alt hvad der var kommet ham for, var <em>Intet,</em> uden et underfundigt Kogleries <em>Blændværk</em> og <em>tomme Hjerne-Spind!</em></p>
		<p>Ved Hjemkomsten udviklede Hother, paa det Nøiagtigste, Geuar baade sin Vildfarelse og <em>derpaa følgende</em> Giækkerie, og forlangde strax, at faae hans Daatter. Ja, sagde Geuar, det saae jeg heller end gierne, men Balder har rigtig nok friet først, og giver jeg ham Afslag, maa jeg frygte for hans Vrede, thi der er noget Helligt ved hans Legeme, som <em>binder saa fast,</em> at det giver ikke efter for <em>Jernet.</em> Rigtig nok, blev han ved, veed jeg, hvor der er et Sværd, som kan give ham <em>Bane-Saar,</em> men det befinder sig i Skov-Trolden <em>Mimings</em> Værge, og er paa det alleromhyggeligste forvaret under Laas og Lukke. Den samme Miming har ogsaa et Armbaand, som med en hemmelig og forunderlig Kraft pleier at formere sin Eiermands Midler, men blot at komme til hans Boelig overstiger hardtad et Menneskes Kræfter, thi der er Meget i Veien, og dog i Grunden hverken Vei eller Stie for levende Folk, thi næsten heel igiennem hersker der en <em>dræbende Kulde.</em> Imidlertid kan du jo prøve til, i en Slæde med Rensdyr for, thi med dem gaaer det hurtig over de store Iisbjerge, og naar du saa kommer paa Stedet, stil saa din Telt, saaledes vendt <em>fra Solen,</em> at den ikke skal skygge for Hulen, hvor Miming er inde, og ved usædvanligt Mørke giøre ham bange for at gaae ud, men dog og saaledes, at du har Skyggen af Hulen, og hvad der kommer ud af; kan du passe det, da vil du let kunne faae Fingre baade paa Armbaandet og Sværdet, og begge Dele er vist nok værd at eie, da den ene har Rigdom og den anden Seier i Følge med sig.</p>
		<p>Det var nu Geuars ord, og han fandt i Hother en lærvillig Discipel, som med al Flid fulgde hans Anviisning, kom til Hulen, stillede sin Telt paa den foreskrevne Maade, gik om Dagen paa Jagt, og laae om Natten paa Luur. Søvn fik han da aldrig i sine Øine, men maatte vaage bestandig, og inddeelde sin Tid saaledes, at han om Dagen sørgede for sit Legems Ophold, og anvendte Natten til Grublerier. Bedst som han nu laae en Nat, mat og urolig i Sindet, saae han Trolden skygge for sin Telt, og skiød ham saaledes med et Spyd at han faldt omkuld, og saa løb Hother til, og bandt ham, inden han kunde komme paa Benene igien, og tage Flugten. I de allergrueligste Udtryk truede nu Hother Miming med at tage ham af Dage, hvis han ikke gav Sværdet og Armbaandet hid, og det gik Trolden, som det <em>sædvanlig</em> gaaer de Dødelige, at han havde Intet kiærere end sit Liv, og for det, som den dyrebareste Ting, gav han da, uden videre Vægring, i Løsepenge, hvad der forlangdes.</p>
		<p>Glad over at have naaet sit Ønske, vendte nu Hother tilbage, og følde sig lykkelig ved de røvede Klenodier, nemme at tælle, men vanskelige at opveie. Aldrig saasnart rygtedes det imidlertid til Sachsen, at disse Kostbarheder vare komne i Hothers Vold, førend Kong <em>Gelder</em> stræbde af al Magt at indgyde sine Stridsmænd sin Begiærlighed efter at vriste ham saa herligt et Bytte af Haand, og det lykkedes ham virkelig at sætte Ild i sit unge Mandskab, saa han snart fik sin Flaade udrustet. Dog, det havde Geuar forudseet, thi han havde en fiin Næse til at lugte Alting forud, og havde flittig øvet sig i For-Varsler, hvorfor han nu lod Hother kalde, og befoel ham, i Slaget med Gelder, at staae taalmodig for Skud, og ikke kaste et Spyd til Fienden, førend han øiensynlig ledte om Spyd. For Resten raadte han ham, især at bruge skarpe <em>Krum-Hager,</em> hvormed han baade kunde skamfere Skibene, og skille Stridsmændene ved Hjelm og Skjold. Til sin store Fordeel, som Enden viiste, fulgde Hother begge Raadene troelig, og befoel, under Gelders første Angreb, sine Folk at staae ganske stille, og kun bøde for sig med Skjoldet, sigende, at i denne Kamp skulde Taalmodighed vinde Prisen. Fienderne, som havde det heedt, førend Striden begyndte, blev endnu hidsigere, da de saae, det gik saa godt, og Ingen gjorde Giengiæld, og de kappedes ret om at dænge Pile og Spyd paa de taalmodige Kroppe, men Skaden de gjorde var ikke stor, thi var der ogsaa et enkelt Spyd, som ridsede en Mand lidt, saa bleve dog de fleste siddende ganske uskyldige i Skjoldene og Skibene, ja det var slet ikke sjelden, at et Spyd havde løbet Veiret af sig under Veis, saa det kun tørnede ganske løselig paa Rygningen af det Skjold-Tag, hvormed Hothers Folk, efter deres Konges Befaling, havde dækket sig, og drattede saa i Vandet. Da nu imidlertid Gelders Folk havde faaet tomme Hænder, skikkede Fienden dem med stor Ivrighed deres Spyd tilbage, men det syndes Gelder ikke om, og hængde derfor et blegrødt Skjold som Fredstegn op i Masten. Ved saaledes at overgive sig, frelste han sit Skind, og det maae man sige, at Hother tog imod ham med saa mildt et Ansigt, og saa venlige Ord, at hvad han ikke var blevet underdanig ved Krigs-Pudset, saa blev han det ved Høfligheden.</p>
		<p>Paa samme Tid var det, at Kong Helge i Helgeland skikkede Bud paa Bud til <em>Cuso:</em> Høvding i Finmarken og Bjarmeland, for at beile til Thora, hans Daatter, og her passer det sig, at hvad man savner, det skal man lede om, thi Sagen var den, at Helge kunde ikke, som andre Unger-Svende den Tid ellers pleiede, beile selv med levende Røst. Han havde nemlig saadant et Meen paa Mælet, at han af Undseelse vovede knap at lukke Munden op hjemme, end sige ude, og det er da ganske sædvanligt, at man, for Spotten som gierne følger med, vil nødig være sin Skade bekiendt, og giør sig derfor, til Forgiæves, meest Uleilighed med at dølge den Lyde, der røber sig selv. Cuso gjorde imidlertid kun Nar ad hans Frierie paa anden Haand, og sagde, at hvem der ikke kunde staae paa sine egne Been, og trængde til Rygstyd, skulde aldrig gifte sig, men da Helge fik den Hilsen, søgde han Hother paa Haand, som han vidste havde en <em>sleben Tunge,</em> og bad ham endelig hjelpe sig, hvorimod han lovede, med største Lyst at giøre igien for ham Alt, hvad han vilde forlange. Hother kunde ikke modstaae Ungersvendens idelige og ydmyge Bønner, og seilede derfor til Norge med en veludrustet Flaade, i den Hensigt, at bruge Magten, om Munden ikke forslog, men med sine <em>sukkersøde</em> Ord bragde han det dog saavidt hos Faderen, for Helge, at han sagde, det skulde komme an paa Thora selv, thi med sin faderlige Myndighed vilde han ikke tvinge hende. Nu blev hun da hentet og tilspurgt, om hun havde Lyst til Beileren, og da hun sagde: ja, blev hun fæstet til Helge. Heraf seer man da, at der skal en god Mund til døve Øren, og at man kan helbrede Folk, som har Skade paa Hørelsen, med et godt Øre-Figen af en flydende Tunge.</p>
		<p>Medens nu dette gik for sig i Helgeland, kom Balder i Geuars Land med væbnet Haand, og forlangde Nanne, men Geuar viiste ham til hende selv, og nu stræbde Balder da at vinde hendes Hjerte med de meest udsøgde og indtagende Ord, men her saae man, at et godt Ord finder ikke altid et godt Sted, thi hun var ubevægelig. Da nu Balder i det Mindste vilde vide Aarsagen til det Nei, han fik, sagde Nanne: Aarsagen er, at lige Børn lege bedst, og at hvem der vil pille Kirsebær med de Store, faaer gierne Stenene i Øine, Smaafolks Aande lugter altid ilde i <em>høibaarne</em> Næser, Ugle og Krage bli'r aldrig Mage, høit i Veiret er værst i Blæsten, og hvem der vil række sig længer end han er, kan let vride Armen af Led. Derfor vil <em>jeg</em> helst blive ved Jorden, og skiemte med min Ligemand, ikke springe paa min Hals over det uhyre Svælg, som adskiller Guder og Mennesker, eller giøre Vold paa Naturens Orden, for et Øieblik at komme i Høiden, og saa kanskee dratte hovedkulds ned, thi der vil stærke Baand til at holde Guder fast, og paa Kiærlighed af Naade skal man aldrig bygge! Med saadan drillende <em>Spidsfindighed</em> snoede hun sig fra Svaret og fra Balders Bønner, og man kan ikke Andet sige, end at de Grunde, hun opspandt imod Ægteskabet, vare vittige nok.</p>
		<p>Geuar meldte nu strax Hother, hvordan det var fat, og han fyldte Helge Ørerne fulde med Klager over Balders Næsvished, men Begge vare meget tvivlraadige om, hvad man helst skulde gribe til. Imidlertid, at tale med en god Ven, naar man er i Betryk, giør vel ikke altid Sagen klar, men letter dog Hjertet, og efter megen indvortes Kamp seirede dog Modet tilsidst, saa man besluttede at vove et Søeslag med Balder.</p>
		<p>Det blev da, om man vil troe det, et Slag imellem Guder og Mennesker, thi baade Odin og Thor og hele den hellige Gude-Skare kæmpede for Balder, saa det var et meget <em>blandet</em> Selskab, der i denne Strid kom til Syne. Hother, hvis Kofte kunde trodse Jern og Staal, brød ind paa Guderne, hvor de stod tykkest, og bestormede dem <em>saa godt,</em> som Jorden kan bestorme Himmelen, men Thor var frygtelig; <em>hid!</em> I Fiender! frem! I Venner! det var immer Omkvædet paa hans Vise, og svang han ikke saa en Kiølle, som var mageløs, og slog, hvad den ramde, i tusende Stykker. Der hjalp da hverken Hjelm eller Skjold, eller nogen Slags Rustning, det sprang som Glas, umueligt var det for nogen Mand at blive staaende paa sine Been for et Drag af den Kiølle, og hvem den slog til Gulvs, stod aldrig op; saa med Magten var der intet at udrette, og Guderne havde bestemt vundet Seier, dersom Hother ikke, da hans Slagorden bugnede, var fløiet til og havde hugget Skaftet over paa Kiøllen, hvorved den blev <em>ubrugelig.</em> Saasnart det Vaaben var fordærvet, tog Guderne Flugten, og, uagtet det falder utroeligt, at Guder skulde flygte for Mennesker, saa faaer man dog vel troe Alderdommen, og kun lægge Mærke til, at Talen er her mere om <em>indbildte</em> end egenlige Guder, thi vi bruge jo ikke her Guddoms-Ordet i sin egenlige Bemærkelse, men kun efter Hedningernes Tale-Maade.</p>
		<p>Balder, siger man videre, løb fra sine Skibe, og de blev da deels sønderhuggede, deels sænkede af Seierherrerne, hvem Lykken, som sædvanlig, gjorde overmodige, saa de ikke vilde nøies med, at have overvundet Guderne, men skulde endelig kiøle deres bedrøvelige Mod paa Flaadens Levninger, og ødelægge, bare for at efterlade et Spor mere af deres Grusomhed. For Resten minder endnu den Havn, hvor Slaget stod, med sit Navn, om Balders Flugt, og Kong Gelder af Sachsen, som havde sat Livet til, gjorde Hother megen Stads efter, thi han lod anrette et Baal af Skibe, stablede der de faldne Sachser op, og lagde Gelder øverst, hvorpaa han ikke alene stædte Asken til Jorde med kongelig Pragt, men udtrykde tillige sin Høiagtelse for den Faldne ved et priseligt Eftermæle.</p>
		<p>Efter denne Bedrift vilde Hother, som ikke saa ganske troede Freden, ei længer opsætte sit Bryllup med Nanna, men reiste strax op til Geuar og fuldbyrdede Ægteskabet, skiænkede Helge og Thora store Foræringer, og seilede saa, med sin unge Brud, til Sverrig, hvor man skattede ham efter Seieren, og Balder efter Flugten: forgudede den Ene, og loe ad den Anden. De svenske Herrer vare just dengang seilede til Dannemark med <em>Skatten,</em> og Folket udraabte da Hother til Konge, i Betragtning af hans Faders Fortjenester, men han maatte snart sande, at Lykken var ikke at <em>stole paa,</em> thi Æren han som Fribytter vandt, tabde han <em>som Konge,</em> blev overvundet af den samme Balder, han nys jog paa Flugt, og maatte nu selv flygte <em>op til Geuar.</em></p>
		<p>Efterat Balder havde seiret, vilde han ved en god Gierning, som kom paa et nødtørftigt Sted, hædre sin Krigshær, og aabnede, ved at <em>grave dybere</em> i Jorden, end man ellers pleiede, en splinterny Kilde, og det Vandspring lædskede herlig Folkets brændende Tørst. <em>Navnet</em> paa denne Kilde er <em>uforgiængeligt,</em> og skiøndt den har holdt op at springe, troer man dog, at <em>dens Spor</em> i Grunden <em>ei endnu</em> ere <em>ganske</em> udslettede. For Resten piindes Balder om Natten af et sært Mummerie, under Nannes Skikkelse, og det tog saaledes paa hans Helbred, at han svandt hen, og kunde tilsidst ikke gaae paa sine Been, men maatte vænne sig til, bestandig at age i Vogn eller Kariol, naar han vilde nogensteds hen. I Grunden var rigtig nok hans stærke Kiærlighed, til Nanne, Skyld i det Hele, og Aarsagen til hans Svindsot, thi han syndes slet ikke, han havde vundet Seier, naar han ikke vandt Nanne.</p>
		<p>Frø satte sig nu ogsaa ned i Nærheden af Upsal, <em>som Gudernes Statholder,</em> og han forandrede den gamle <em>Offer-Skik,</em> som man Slægt efter Slægt i mange Aarhundreder havde holdt ved Lige, i det han indførde den sørgelige og skiændige Uvane, at slagte Mennesker som Fæe og offre dem, som man maa kalde en <em>vederstyggelig</em> Guds-Dyrkelse.</p>
		<p>Imidlertid spurgde Hother, at Dannemark havde mistet Kong Rolv, og at Hjartvar havde strax faaet Løn som forskyldt, da blev han glad og sagde: det kalder jeg en lykkelig Hændelse, thi nu flyver mig i Haanden, hvad jeg aldrig drømde om; Rolv, hvis Fader jeg nok husker var min Faders Banemand, burde jeg jo slaaet ihjel, men nu har en Anden betaget mig Uleiligheden, saa han har faaet sin Straf, og jeg ganske uformodentlig en god Leilighed til at komme paa Dannemarks Throne, som man, ved at rode op i de gamle Slægt-Registre, nok skal finde jeg har lovlig Adkomst til. For nu strax at fiske i rørde Vande, begav han sig med en stor Flaade til Sælland, og løb op ad Isse-Fjorden, og blev hyldet af de Danske, som kom ham i Møde. Kort efter blev han ogsaa Konge i Sverrig, thi hans Broder Atisle, som han havde sat til Regieringen der, døde nu, og det paa en liderlig Maade, thi da han af Glæde over Rolvs Undergang gjorde et stort Gilde, slog han Giækken løs, og drak sig selv saaledes under Bordet, at han reiste sig aldrig meer, hvilket man vel maa kalde en skiden Ende paa en Skarns-Lystighed!</p>
		<p>Imedens Hother var i Sverrig, kom Balder til Sælland, ogsaa med en Flaade, og da han baade var en berømt Helt og en herlig Høvding, var alle Dannemænd enige om, at give ham <em>Kronen,</em> som han forlangde.</p>
		<p>Af denne Vaklen seer man, at Fædrene har været vankelmodige, og ikke ret vidst, til hvilken Side de vilde!</p>
		<p>Hother kom nu tilbage fra Sverrig, og der yppedes en svar Strid imellem de to Medbeilere, om Herredømmet, men Enden blev, at Hother kom til Kort, og maatte flygte over til Jylland, hvor han opholdt sig en heel Vinter i den lille Bye, som siden har baaret Navn efter ham. Derfra drog han om Foraaret, ganske ene, over til Sverrig, sammenkaldte Rigens Herrer, og fortalde dem, at han reent var kied af Livet og Verdens Lys, da han nu havde havt den ulykkelige Skiebne: to Gange at overvindes af Balder. Efterat have budt dem Farvel allesammen, begav han sig derfor, ad en hartad ufremkommelig Vei, til afsides Steder, og vankede <em>ellevild</em> om i Ørken, hvor der ikke var Spor af Menneske-Fjed. Saaledes gaaer det med Folk, som har et ulægeligt Saar i Hjertet, at de finde Byrden for svar i Selskab med andre Mennesker, søge derfor Mørket og de allerurimeligste Afkroge, og vente der at kunne faae Bugt med Fortvivlelsen. Overalt elsker Sorg for det Meste Eensomhed, og afsindige Folk finde gierne altid Fornøielse i Snavs og Ureenlighed. Før havde Hother havt for Skik at sidde paa Toppen af et høit Bjerg, og svare med Ordsprog hvem der kom, og spurgde ham til Raads, men naar Folk nu kom, var Kongen borte, hvorover de klagede sig jammerlig, og knurrede over hans Ørkesløshed.</p>
		<p>Imidlertid vankede Hother om i de øde Steder, og saa tilsidst, da han giennemstrøifede en Skov, som ellers ingen levende Folk besøgde, fandt han en Hule, beboet af de samme ubekiendte Ellepiger, som fordum havde foræret ham den skaarfri Kofte. Paa Spørgsmaal om, hvad han havde at giøre paa slige Veie, svarede han, at det var Misheld paa Val som drev ham, og han lod dem høre, at de havde narret ham, da det var gaaet ganske anderledes, end de havde lovet, saa han kunde nu ikke noksom begræde sin ulykkelige og sørgelige Skiebne. Dertil sagde Nympherne, Ellepigerne eller Volerne, hvad man vil kalde dem, at uagtet han kun sjelden var bleven Seier-Herre, kunde han dog ikke klage over <em>Misheld,</em> da han havde skildt Fienden ved lige saamange Folk som han selv havde mistet, saa det gik lige op. For Resten trøstede de ham med, at han var Seieren vis, naar han bare kunde komme Balder i Forkiøbet, og faae Fingre paa en vis sukkersød Ret, som var opfundet, for at give ham nye Kræfter, thi, sagde de, du kan jo nok begribe, det er ingen Sag at faae Bugt med sin Fiende, naar man kan snappe ham Maden af Munden, saa han faaer Intet at styrke sig paa. </p>
		<p>Af den Tale fattede Hother igien baade Lyst og Mod til at prøve Styrke med Balder, skiøndt man rigtig nok skulde synes, der hørde meget til at byde Guder Braadden, og at det, som nogle af hans Venner ogsaa sagde, var <em>dumdristigt,</em> at føre Krig imod Himmelen, men den uslukkelige Brand i Hothers Inderste havde fortæret al Ærbødighed for Helligdommen; thi jo djærvere man er, dessnarere gaaer <em>Naturen over Optugtelsen,</em> saa Lysten faaer Magt med <em>Fornuften,</em> og man handler forvoven, tvertimod Klogskabens Bud. Kan vel og være mueligt, at Hother trøstede sig med de gamle Ordsprog: jo større Skjelm, desbedre Lykke, og: liden Tue vælter store Læs! </p>
		<p>Balder kaldte nu Dannemænd til Vaaben, og tog imod Hother med Sværdet, hvorpaa der stod et overmaade blodigt Slag, som varede lige til den sorte Nat, uden endda at være afgjort, da der noget saa næsten var faldet lige Mange paa begge Sider. Hother kunde ikke sove af Bekym&shy;ring for den overhængende Fare, som det pleier at gaae, at naar Sindet er i Oprør, faaer Legemet heller ingen Roe, thi en urolig Sjæl kan ikke lide at Kroppen skal hvile sig. Ved den <em>tredie</em> Time om Natten gik han da ene og ganske hemmelig ud, for at bespeide sin Fiendes Leir, og da han kom did, kunde han mærke, at de <em>tre</em> Jomfruer, som bragde Balder den forunderlige Mad, havde alt været der, thi deres Fodspor i <em>Duggen</em> røbede dem, og disse skyndte han sig da at forfølge, hvorved han endelig tilsidst naaede deres Boelig. Da han nu her blev adspurgt, hvem han var, gav han sig ud for en Spillemand, og derved greb man ham ikke i Løgn, thi da man flyede ham en Luth, stemmede han den strax, og spillede dem med mageløs Færdighed et Stykke, hvori Tonerne med den sødeste Velklang og de fineste Overgange kildrede og indtog <em>Øret.</em> Hjerte-Styrkningen til Balder blev ellers her tillavet med Voer af tre Vandsnoge, dem stod de nu med og lukkede Munden op paa, saa Voeren flød i Moesen, og Somme af Nympherne vilde gierne venskabelig givet Hother Noget med, men <em>den Ældste af de Tre</em> forbød det strængelig, og sagde, at man forraadte Balder, naar man forøgede hans Fiendes Kræfter. Han forsvarede sig imidlertid med, at han var <em>ikke Hother selv,</em> men kun hans Følgesvend, og de Nympher, som vare ham bevaagne, gav ham af Godmodighed et herligt skinnende Belte, som kunde hjelpe godt til at seire. </p>
		<p>Da nu Hother gik tilbage, den samme Vei han var kommet, mødte han Balder, og rørde ham i den ene Side, saa han faldt halvdød omkuld, og da det rygtedes i Hothers Leir, gienlød den, fra Ende til anden, af Frydeskrig i høien Skye, men de Danske holdt en almindelig Klage-Høitid over Balders Skiebne.</p>
		<p>Selv følde nu Balder usvigelig, at hans Time var kommet, men lod sig dog næste Dag paa en Løibænk bære i Marken, med samt sin smer&shy;tefulde Vunde, som netop hidsede ham til at fornye Slaget, og vove sig yderlig, da han kun nødig vilde ende sine Dage ubemærket paa Sotte&shy;sengen i det mørke Kammer. Den følgende Nat kom Proserpina til ham i Drømme, og sagde, at Dagen efter skulde hun have den Fornøi&shy;else af hans Selskab, og det var intet tomt Skyggebillede, hvad der blev <em>sagt,</em> thi tredie Dagen efterat han havde faaet Skaden, gjorde den ulide&shy;lige Smerte Ende paa hans Dage, og Hæren begrov hans Konge-Liig i en Høi, som opførdes til det Samme. I den Høi skal der, i Følge et æld&shy;gammelt Sagn, ligge en Skat begravet, og i Haab om at finde den, var der i den senere Tid nogle Karle, med en vis Harald i Spidsen, som gav sig til at grave der, en Nat, men blev pludselig slagne med Forskrækkel&shy;se, og holdt op, thi det kom dem for, ligesom der med Susen og Brusen brød en stor Aa op lige paa Toppen, hvor de gravede, oversvømmede hele Marken og tog med hvad den mødte. De blev naturligviis bange for, at den rivende Strøm skulde tage dem med, saa de fandt, der var ikke Noget at bie efter, smeed Spaden, og løb, det bedste de havde lært, hver sine Veie. Det var da sagtens Guderne, som holde deres Haand over det Sted, der nødte de Karle til at slaae Penge-Nykkerne af Hovedet, og sørge for deres egen Frelse, ja det var dem en Lære-Streg, at man ikke skal arbeide paa at faae Grunker, men kun paa at <em>opholde Livet,</em> Noget, som Efterkommerne, hvem Sagnet om dette Gravbrud naaede, har holdt sig efterrettelig, og ladet den Høi ligge i Fred. Da altsaa Ingen har gjort sig saa næsviis at træde i Haralds Fodspor, skal man ikke kunne sige, om der ikke dog kanskee ligger en Kostbarhed, hvad det saa er, i det dunkle, skyggefulde Bjerg. For Resten kan man sagtens vide, at det Vandspring ikke har været noget ordentligt Væld, der kom nede fra Jorden af, men kun som man kan see et Skygge-Billede, der ved et eller andet Spille-Værk kommer til Syne! </p>
		<p>Nu hedder det om Odin, at uagtet han gjaldt for den Ypperste i Gude-Laget, maatte han dog tye til Præsterne og andre spaakloge Folk for at faae at vide, hvorledes han kunde hevne sin Søns Mord, og dermed viiste han da, at hans Guddom laae i Ægget endnu, siden han trængde til Andres Hjelp. Da nu Rosthjov Finske sagde, at Guderne vilde af <em>Rinda:</em> Rutenernes Konge-Daatter, opvække en Helt, som skulde hevne sin Broder, saa gjorde Odin sig strax ukiendelig, ved at trykke Hatten ned i Øinene og gav sig i Krigs-Tjeneste hos bemeldte Konge. Her svang han sig op til Strids-Høvedsmand, og vandt med den Hær, som var ham betroet, en glimrende Seier over Rigets Fiender, hvorpaa Kongen overøste ham, for sin Mandhaftighed, baade med Gaver og Æres-Beviisninger, ja optog ham i sit fortroelige Venne-Lag. Kort efter slog han, ganske allene, Fiendens Krigshær af Marken, saa han kunde ikke fortælle Fiendens Nederlag, uden at udbasune sin egen Helte-Gierning, og der blev da en Forundring til Hove, over at een Mand kunde have Kræfter til at slaaes med saadan en utallig Skare. Nu vovede han, i Betragtning af sine Fortjenester, under fire Øine, at aabenbare Kongen sin Kiærlighed, som blev meget vel optaget, men da han nu, i Fortrøstning hertil, bad Prindsessen om et Kys, fik han en varm Vaffel. Saa maatte han da gaae med den, men alligevel kunde hverken Spotten eller Skaden bringe ham fra sit Forsæt, thi hvad han havde kiækt begyndt, vilde han standhaftig fuldende, og kom derfor næste Aar igien til Kongens Gaard i en anden Skikkelse. Hvem han nu mødte, skulde ikke heller saa let kiende ham igien, thi sine rette Ansigts-Træk skjulde han under en paataget Uhumskhed, og saae saa slusket ud, som om det aldrig var ham, der før gik saa stram. Nu lod han sig kalde <em>Roster,</em> og sagde, at han havde lært Smede-Handværket, og da han virkelig, ved at efterligne mange-haande Ting i Malm grumme net og livagtig, beviiste, at han var ingen Fusker, saa flyede Kongen ham gierne mange Pund Guld, som han skulde giøre <em>Kvinde-Smykker</em> af. Det gjorde han ogsaa, og, efterat have leveret adskillige udmærkede Kunst-Stykker til det Brug, anvendte han sin yderste Flid med et Arm-Baand og nogle Ringe, som han glattede meget fiint og pænt, og forærede Prindsessen. Han fik imidlertid kun Skam til Takke, thi med Fortjenester stiller man aldrig Kvinders Fortørnelse, og da han bad hende give sig et Kys, fik han en Næse-Styver. Saaledes kommer det tit i Verden ikke saameget an paa <em>hvad</em> Gaven, som <em>hvem</em> Giveren er, saa hvad man faaer af hvem man ikke kan lide, om det var aldrig saa godt, det blæser man ad, og kiær Haands Givende, nok saa smaat, det kysser man paa! Vist nok sad der et stivt og egensindigt Gemyt i det Pigebarn, men der er dog heller ikke noget Spørgsmaal om, at hun var jo snu nok til at lugte Lunten, og see, at den gamle Svend havde noget Andet bag Øret, saa han gav ikke sit Æble bort, uden for at faae en Pære igien, og vilde bane sig vei til hvad hun ansaae for en Skiændsel. Da nu Kongen, hendes Fader, skiældte hende Huden fuld, fordi hun ikke vilde <em>ægte</em> Roster, sagde hun ikke hvad Sandhed var, at hun <em>ingen gammel</em> Mand vilde have, men undskyldte sig med sin Ungdom, og paastod, at det var meget for tidlig for hende at giftes.</p>
		<p>Odin, som vidste, at naar Kiærligheden kun holder ud, maa den seire tilsidst, lod sig imidlertid ikke forbluffe, men viskede Skammen af sig, tilligemed Kønrøgen, og kom til Kongens Gaard i en nye Skikkelse, som Mester i Krigs-Kunst og alskens Ridder-Spil, baade for at naae sit Ønske, og tiltvinge sig Agtelse. Saa kloge, siger man, Somme var i gamle Dage, at de kunde skifte Farve, naar de vilde, og foruden deres naturlige Rulle, spille og forestille Folk af hvad Alder og Stand det skulde være! Saaledes viiste nu den gamle Svend en meget artig Prøve paa sin ny Kunst, ved, som ingen Ting, at løfte de skrappeste Riddere af Sadlen, men selv denne Dyst, til Ære for Prindsessen, kunde ikke formilde hende, og da han ved Udgangen vilde kysset hende, gav hun ham et Nakkedrag, saa han slog Næsen imod Bro-Stenene. Det skal jo da ogsaa være en Sjeldenhed, at en Pige bliver Den god igien af Hjertens Grund, som hun eengang ret har faaet Nag til! Dennegang hevnede Odin sig vel, ved at berøre Jomfruen med Bark-Runer, saa hun, for et Øieblik, teede sig, som hun havde Sviin paa Skoven, men det maatte hun dog finde, var en naadig Straf, for at have spillet ham saa tit paa Næse!</p>
		<p>For Resten gav Odin endnu slet ikke tabt, thi han stolede paa, at <em>Kongen</em> var en god Makker i Baghaanden, og den ufortrødne Pilegrim kom nu fjerde Gang til Kongens Gaard, og det i <em>Pige-Dragt.</em> Da han nu ogsaa virkelig lignede en Pige, næsten paa et Haar, lod de Fleste ham ogsaa gaae for hvad han gav sig Mine af, og fandt sig i at kalde ham Vække eller Vætte, som han kaldte sig selv. Kongen tog ham ogsaa an i den nye Skikkelse, og fik da et Tyende, som ikke allene gjorde Alt hvad der forlangdes, men <em>Mere</em> til. Efterhaanden tjende Vække sig ind i Fruer-Buret, og blev Prindsessens Kammer-Pige, hvis Been og Fødder hun hver Aften maatte vaske Snavset af; men man maa nok sige, at Lykken gaaer underlig om i denne Verden, thi her, som saa tit, kom af sig selv, hvad der omsonst var brugt mange Kunster for at naae. Det hændte sig nemlig, at Prindsessen mistede sin Helbred og Førlighed, og da nu Vække ikke alene førde Navnet, men havde ogsaa viist Gavnet af Læge-Kunsten, saa fandt Jomfruen sig nød til at gribe efter den Haand, hun før havde afskyet, og søge Redning hos Den, hun hidtil havde kimset ad. Efterat nu Vække havde undersøgt Sygdommens Beskaffenhed, efter alle Kunstens Regler, forsikkrede hun, at der var ikke et Øieblik at spilde, Prindsessen maatte have en Læge-Drik, som kunde opløse Syge-Kagen i de indvortes Dele og lette Hjertet, men det var saa beedsk og bitter en Skaal, at det gik aldrig godt, med mindre Prindsessen lod sig binde. Saasnart Kongen fik Underretning herom, lod han strax sin Daatter binde i Sengen, og befalede hende, at tage taalmodig imod Alt hvad Lægen foranstaltede.</p>
		<p>Nu vil Man sige, at Vække forstod den Ting uret, og misbrugde Friheden, men jeg maa dog ikke fortie, at der er <em>to Meninger om</em> den Ting, saa Andre paastaae, at da Kongen saae, at Odin, uagtet han anstrængede baade Sjæls og Legems Kræfter, kom dog ingen Vei med sin Kiærlighed, vilde han dog ikke, at Fortjenesten derfor skulde savne sin tilbørlige Løn, og tillod derfor selv Odin at betjene sig af Leiligheden, og omfavne hans Daatter. Nok er det, at det gjorde Lægen, Kysset, som den Sunde nægtede ham, fik han af den Syge, og først da det var skeedt, helbredede han hende. Tog Kongen nu virkelig feil af Oldingen, og lod sig fixere af Kvinde-Skikkelsen, hvorunder Odin dulgde sit listige Anslag, da var det en Vildfarelse, han skamfuld maatte fortryde, da hans Daatter fødte en Søn, men skedte Alt med hans Minde, da maa man vel forundre sig over, at den naturlige Mildhed tillod ham i sin strænge Vrede, at være sin Daatter saa haard.</p>
		<p>Da nu imidlertid Guderne, som havde deres Hoved-Sæde i Bizant eller Maglegaard, ansaae Odin for at have glemt sin høie Værdighed, og selv sat en Klik paa sin Ære, besluttede de ikke alene at afsætte ham fra Regieringen, men ogsaa at skille ham ved Hæder og Ære og <em>forvise ham Landet.</em> De gav nemlig for, at det var bedre, at den foragtede Hoved-Mands Throne styrtede, end at den offenlige Guds-Tjeneste skulde tabe sin Hellighed, og at <em>de selv,</em> som vare <em>uskyldige</em> i det Hele, skulde blive indviklet i en dem uvedkommende Sag, og lide <em>for den Andens Skyld.</em> De saae ogsaa allerede Følgerne hos dem de havde lokket til at <em>bevise sig guddommelig Ære;</em> thi saasnart Over-Gudens <em>Haanhed</em> blev vitterlig, forhaanede man de selvgjorde Guder, isteden for at lyde dem, skammede sig ved at have dyrket dem, kaldte dem ikke længer <em>Helgene,</em> men <em>Kirke-Tyve,</em> og betragtede alle de høitidelige Optog og Kirke-Skikke, som tossede Børne-Streger. Her var da gode Raad dyre, Sværdet over Hovedet, og Døden for Øinene, Alle nær ved at række Hals for <em>den Enes Skyld,</em> og da nu enten han, eller den offentlige Kirke-Tjeneste skulde landsforvises, saa lod man <em>ham</em> reise, og overlod ikke alene hans Myndighed, men selv hans Guddom til en vis <em>Oller,</em> ret som om det var ingen Sag og eens Umage, at giøre baade Guder og Konger af ingen Ting. Egenlig skulde vel Oller være gjort til Mellem-Herre, men for at Folk ikke skulde ansee ham for en anden <em>Herres Statholder,</em> men for hans lovlige <em>Efter-Mand,</em> tillagde de ham Æren for alt ubeskaaret, og for at giøre det <em>til Gavns,</em> saa Ingen skulde støde sig over <em>Nyheden,</em> tilkiendte de endogsaa Oller <em>Odins Navn,</em> som nu engang havde <em>vundet</em> Folkets <em>Yndest!</em> Omtrent i ti Aar stod denne <em>efter</em><em>gjorte</em> Odin i Spidsen for Afguds-Raadet, men derpaa skal Guderne have ynkedes over Odins sørgelige Landflygtighed, anseet ham for noksom <em>straffet,</em> og igien opløftet ham til Skyerne, og det paa Grund af, at <em>Mellem-Tiden</em> havde udslettet Skammen. Somme af dem blev imidlertid dog ved at mene, at han burde aldrig kommet til sin Værdighed igien, da han saa gruelig havde beskiæmmet Gude-Navnet, baade ved <em>Skuespil-Kunster,</em> og <em>Kvinde-Sysler,</em> ja, <em>der er dem</em> som vil paastaae, at Odin, for at komme paa Thronen igien, maatte smigre for Somme af Guderne, og give Somme en krum Haand, saa at den Thron-Bestigelse kostede ham en ganske artig Skilling, men vil Nogen spørge mig, hvormeget det da vel kunde være, saa maa jeg bede ham gaae til dem som handle med slige Vahre, thi jeg maa oprigtig tilstaae, jeg veed ikke <em>Kiøbet</em> paa en <em>Guddom</em> saa nøie! </p>
		<p>Dengang nu Odin <em>fordrev</em> Oller fra Bizant, reiste denne til <em>Sverrig,</em> og stræbde der, som <em>i en anden Verden,</em> at stifte sig, som en Gud, et evigt Mindesmærke, men saa kom de <em>Danske,</em> og slog ham ihjel. Efter <em>Rygtets Fortælling</em> skal han gierne ellers have været saadan en Mester i den sorte Kunst, at paa et <em>Been,</em> som han havde forhexet med fæle Trylle-Vers, kunde han gaae til Søes, og bruge det istedenfor et Skib, saa han kom ligesaa fort afsted paa Bølgerne, som man ellers kan roe.</p>
		<p>Odin derimod, som nu igien havde taget Spiret fat, steeg saaledes i Ære og Agtelse overalt, at alle Folkefærd betragtede ham som Verdens Lys, der var kommet tilbage, og der blev ikke en Plet paa den hele Jord, hvor man jo bøiede Knæ for hans Guddom!</p>
		<p><em>Bue,</em> som var en Søn af Odin og Rinda, begyndte tidlig at fare paa Vikings-Tog, men da Faderen det spurgde, lod han ham kalde for sig, og bad ham komme <em>Balders Død</em> i Hu, og mindes det var nok saa sundt, at tage Hevn over sin Broders Morder, som at giøre uskyldige Mennesker Fortræd; ligesom overalt Strid kun da var paa sit rette Sted, og bar gode Frugter, naar det var <em>Kiærlighed,</em> som bød at blotte Sværd til en <em>retfærdig</em> Hevn.</p>
		<p>Medens dette stod paa, fik man at vide, hvorledes Geuars Statholder: <em>Gunde,</em> havde stjaalet sig paa ham ved Natte-Tider, og indebrændt ham, hvorover Hother rustede sig af alle Kræfter til Blodhevn, fangede Gunde, og gav ham Løn som forskyldt, ved at kaste ham levende paa et luende Baal. Efter saaledes at have æret sin Foster-Fader i Graven, indsatte Hother Sønnerne: <em>Herlet</em> og <em>Gerit,</em> til Norges Fyrster. Derpaa lod han Folkets Ældste kalde sammen, og forkyndte dem sit Fald i den forestaaende Krig med <em>Bue,</em> ikke som noget Tvivlsomt, han giættede sig til, men som noget aldeles Sikkert, der grundede sig paa forsøgte Spaamænds Udsagn; han bad dem derfor strax at hylde hans Søn, <em>Rorik,</em> da maaskee Spiret ellers ved Hjelp af Skarns-Folk kunde komme i Hænderne paa fremmede og ubekiendte Slægter. Dette hans Forlangende blev opfyldt lige paa Steden, og den Glæde at have sin Søn saa sikkert til Eftermand, overveiede, sagde han, Dødens Bitterhed, som han nu brat skulde smage.</p>
		<p>Nu kom ogsaa Bue strax, Slaget stod, og Hother faldt, men Bue maatte dyrt betale den Seier, thi selv blev han dødelig saaret, saa hans Folk maatte skiftes til paa <em>Skjold-Baaren</em> at bære ham fra Val-Pladsen <em>hjem,</em> hvor han Dagen efter maatte opgive Aanden. Legemet stædede derpaa den Rutenske Hær til Jorde med Pragt og Herlighed, saa de ogsaa opkastede en anseelig Høi, som skulde bære hans Navn, og, saalænge mueligt, hos Efterkommerne bevare Mindet om denne Unger-Svends Helte-Daad i kiærlig Erindring!</p>
	</section>

	<section id="chapter-11"
		class="chapter"
		style="page: book-3">
		<h2>Rorik, Hor-Vendel og Fenge.</h2>

		<p>Saavel Kureterne som Svenskerne meende, at med Hothers Død var deres Forpligtelse ude, saa de istedenfor at bringe den sædvanlige Skat, bød Danmark Spidsen, og dette satte Mod i Slaverne og andre Flere, saa de og satte Underdanigheden til Side, og nægtede Skat med Vaaben i Haand.</p>
		<p>For nu at holde Styr paa dette Uvæsen, kaldte Rorik Folket til Vaaben, og med giennemtrængende Ord, hvori han opregnede Fædrenes Bedrifter, lagde han dem paa Hjerte, at tage Mod og Mands-Hjerte til sig, thi Barbarerne, som nok indsaae, at en hovedløs Hær er kun lidet bevendt, havde nu, for at føre Krigen med desmere Eftertryk, valgt sig en Konge.</p>
		<p>Slaverne havde indrettet deres Ting saa listig, at kun en Deel af deres Krigshær kom til Syne, medens de Øvrige, i to Flokke, laae forstukket i Krogene, men Rorik kom under Veir med den Ting, og det Første han gjorde, var da at sørge for sin Flaade, der laae saa godt som paa Land, i en smal Viig, hvor den kunde angribes fra to Sider. Imedens han nu lod den føre ud paa Dybet, lagde han gode Venner i Baghold, som skulde tage imod dem der laae paa Luur, og nu sagtens vilde see at nappe nogle af Skibene, og det gik Altsammen meget godt, thi Lurendreierne, som var i deres Element, og drømde aldrig om, at de Danske skulde været saa forsigtige, vovede sig virkelig paa Glatiis, og faldt, saamange som de var. Den øvrige Slave-Hær, som Intet vidste af denne Begivenhed, var i stor Forundring, og kunde slet ikke begribe, hvad Rorik biede efter, og da de saa enstund, under megen Tvivlraadighed og mange Bekymringer, havde ventet ham forgiæves, besluttede de endelig, at gaae til Søes, og lede ham op.</p>
		<p>Nu havde Slaverne i deres Hær en jettehøi, og bomstærk Karl, som desuden var en Troldmand paa sit Handværk, og han stædtes frem for Dane-Hæren med følgende Ord: Det lader jo dog saa kiønt, sagde han, naar en Enkelt vil opoffre sig til Brødres Bedste, og sætte sit eget Liv paa Spil, for at forebygge almindeligt Mandslet, og er der nu Nogen af Jer, som har Mod til at gaae i Kreds med mig, saa har jeg Lyst til at giøre den gode Gierning, men, vel at mærke, under visse Vilkaar, som jeg med faa Ord vil udtrykke saaledes: dratter jeg, saa skatter vi, men vinder jeg Seier, os selv vi eier! Her staaer jeg da som Borgen og Selvskyldner, og vil i Dag, enten, som Seierherre, afryste Aaget, eller, som Overvunden, med samt mit Fædreneland, bukke mig derunder.</p>
		<p>En Dannemand, som fattedes Legems-Styrke, men ikke derfor Mod, hørte dette, og spurgde strax Rorik, hvad der skulde være den Mands Løn, som vilde vove sig i Faren. Dette Armbaand, sagde Kongen, og holdt det i Veiret, bestaaende af sex Ringe, der saa kunstig vare knyttede og sammenlænkede, at det var umueligt, at skille dem ad. Ja, ja, Kong Rorik, sagde Ungersvenden, som ikke stolede paa Lykken: gaaer det godt, da overlader jeg til dig at skatte Daaden, og bestemme Prisen, men gaaer det mig ikke efter Ønske, hvad skulde du da vel skylde den Slagne, uden en voldsom Død eller dyb Foragt, som jo er hvad der pleier at være den Svages Krone og den Slagnes Sold! Hvad Løn, hvad Tak tør den vel kræve, som ikke bestaaer i Mandhaftigheds Prøve! Hvem vil slynge Laurbær-Krandsen om Afmagts Isse, eller smykke den Overvundne med Seiers-Tegn! Nei, kun naar Kiækhed og Lykke gaae Haand i Haand, skal Prisen følge dem med Hæders-Krandsen, Uheld saavelsom Feighed støder fra Æren, og skiænker kun en uhæderlig Død eller et skamfuldt Liv! Derfor være det langt fra mig, som end ikke veed, hvem Lykken vil føie, forvoven at udstrække Haanden efter en Belønning, som det end er slet ikke afgiort, hører mig til. Ei sømmer det sig at tage forud Løn, for hvad man kun agter at giøre, jeg skiøtter ikke om Baandet, før jeg veed, om min Arm er det værd, thi ellers kunde det kanskee komme til at see ud, som jeg havde annammet det Guld, ikke som Lønnen for min Daad, men som Prisen paa mit Liv! Kun Daarskab er det, at ville afplukke umoden Frugt, men slet ikke klogere at ville tilegne sig, hvad man kun har usikker Adkomst til, og derfor vil jeg nu med mine tomme Hænder vinde Prisen, eller modtage Døden. Saa talde han, og slog til Barbaren med Løve-Mod, men ei med Svine-Lykke, og fik til Giengiæld saa drøit et Slag, at han opgav Aanden.</p>
		<p>Det var et bedrøveligt Syn for de Danske, men Slaverne manglede Ord til at udtrykke deres Glæde, og vidste ikke hvad Høitid de skulde giøre af deres seierrige Landsmand. Imidlertid kom den Goliath anden Dagen igien, enten kun for at bramme af sin Seier, eller tillige af Lyst til en endnu, men det er lige meget derom, saa gik han nu tæt ind under den danske Leir, og brallede op endnu høiere i Dag end i Gaar. Tingen er den, at Lykken og Nykken er gierne Sødskendebørn, og naar Held kommer did, hvor Hovmod er, bliver Mand saa stolt, at han lugter; thi nu bildte Jetten sig ind, at den hele Krigshær var sunket i Knæ, da den ene Kæmpe faldt omkuld; den jeg slog, tænkde han, var den tapperste Karl i hele Dannemark, og hvem af dem skulde vel nu have Hjerte til at gaae mig under Øine, ja, i hvilket som, har jeg godt ved at trodse, thi kommer der nu ogsaa En, ham kan jeg blæse omkuld!</p>
		<p>Det gik Rorik meget nær til Hjerte, at saadan en kaadmundet Karl skulde kunne gaae, og ligesom kyse Modet af Mænd, saa det danske Folk, der havde saa priseligt et Efter-Mæle, skulde nu ikke alene sees over Skuldrene, men saa godt som spyttes i Øinene af dem de før havde bukket begge Ender sammen paa: og det giorde ham tillige inderlig ondt, at der ikke i hele Flokken skulde findes en eneste Mand, som baade havde Hjertelag til, med Glæden at vove sit Liv for Fædrenelandet, og Kraft til at giøre det med Æren. Han fandtes imidlertid dog i Leiren, thi <em>Ubbe,</em> saa hedd han, giorde Ende paa det <em>Langdrag,</em> der snart kunde ført Dannemark i et slemt Rygte, og han havde et Legeme, som kunde staae sig mod alle Hexe-Kunster. Han spurgde ogsaa meget flittig efter Kiæmpe-Lønnen, men da Rorik nu atter nævnede Armbaandet, sagde han: ja, det er godt nok, men Løfte paa Pant er just ikke gode Vahre, og hvad man vædder om, maa ligge i Trediemands Haand, da først har man Noget at holde sig til, og veed, man bliver ikke spiist af med Snak. Altsaa for en Sikkerheds Skyld saae jeg helst det Armbaand i en anden Haand, thi kun den faste Troe, og det sikkre Haab giør det stærke Mod! Nu kan man jo dog vel aldrig forestille sig Andet, end at det var kun den Kiæmpes Løier, hvem Dyd og Manddom aabenbar alene kunde væbne til at afvælte Fædrenelandets Forhaanelse; men ikke desmindre tog Rorik det for hans ramme Alvor, saa han tænkde, Kiæmpen havde Guldet for Øine, og, for nu at tilintetgiøre selv Tanken om, at Danner-Kongen kunde, tværtimod gammel Sædvane, nu faae i Sinde at bryde sit Ord, tog han, ligesom han stod paa sin Snekke, Armbaandet og vilde kastet til Kiæmpen, ud over Voven. Han tog sig imidlertid ikke i Agt for, at det var et langt Stykke Vei, og Armbaandet ikke ret flygtigt eller reiselysten, saa Følgen blev, at det faldt for tidlig, og sank til Havsens Bund, og deraf kom det, at Kongen blev kaldt Rorik <em>Slynge-Baand</em><em>.</em> Den samme Feiltagelse gav imidlertid Ubbe ret Leilighed til at vise, at hans Tapperhed var ægte, thi, pyt paa det Lav! om hans Forsæt gik nedenom med Guldet, saa Folk skulde sagt, at det var Gierrigheden der forblindede hans Øine, saa han vilde styrte sig i Faren; nei, ved nu ret ivrig at drive paa Kampen, viiste han noksom, at det var ikke det ædle Metal, men det ædle Sind der opflammede ham, og at det ikke var af Belønningen, men af det svulmende Hjerte, han øste sit Mod!</p>
		<p>Nu blev da uden Ophold Kredsen skrevet, trindt stode Skarerne i Klynge, Kiæmperne mødtes, Sværdene goel, og med ulige Ønsker larmede Tilskuer-Hoben. Kiæmperne blussede mere og mere, og gave hinanden saatit og længe Raat for Usødent, at Kampen kostede Begge Livet, saa det lod, som Lykken vilde Ingen af dem fornærme, ved at skiænke den Ene Æren og Glæden fremfor den Anden. Følgen blev imidlertid, at Oprørerne faldt i Stilhed, og betalde igien deres Skat til de Danske!</p>
		<p>Paa samme Tid beskikkede Rorik Brødrene Horvendel og Fenge til Under-Konger i Jylland efter deres Fader: Ger-Vendel, som havde havt den Ærespost. Af disse Brødre udmærkede Horvendel sig særdeles efter tre Aars Regiering, paa Vikings-Tog, og kom for sine Bedrifter saaledes i Folke-Munde, at det spurgdes baade vidt og bredt, og gjorde Kong <em>Koller</em> i Norge ganske misundelig paa ham. Den samme Kong Koller fik da i Sinde at see, om han ikke kunde stække Vingerne paa denne Viking, saa Folk kunde glemme den berømte Horvendel for hans Overmand. Han gav sig altsaa paa Farten, og ledte alle vide Vegne, til han endelig traf ham paa følgende Maade. Der ligger en Øe midt i Farvandet, og under den lagde begge Medbeilerne ind med deres Skibe, men hver ved sin Side, og de havde altsaa vel neppe mødtes endda, dersom ikke den yndige Strandbred havde lokket begge Høvdingerne i Land, men da de først kom saavidt, kunde de ikke bare sig for at gaae dybere og dybere ind i den deilige maigrønne Skov, og midt derinde mødtes Horvendel og Koller ganske allene. Horvendel tog først til Orde, og bad Kongen selv bestemme, paa hvilken Maade de skulde prøve Styrke, men lagde dog til, at ham var Tvekamp kiærest, thi, sagde han, hvor man maa hytte sig selv og er blottet for al muelig Bistand af Andre, der kiendes det bedst, hvad Karl man er! Koller lod Ungersvendens Kiækhed skee Ret, svarede og sagde: da du overlader mig Valget, maa jeg foretrække den Stridsmaade, som volder mindst Allarm, men kræver meest Kiækhed, og afgiør Sagen i mueligste Korthed, og det er unægtelig Tvekampen, saa derom kan vi aldrig komme op at trættes, da vi er af eens Meening. Men da nu Ingen af os har Brev paa Seieren, bør vi forsikkre hinanden en vis nænsom Behandling, saa ikke Vredens Indskydelser skal hindre os i at opfylde Menneske-Kiærligheds Bud; thi uagtet Hadet nu enstund maa have Magten, bør dog Kiærlighed staae ved Siden, for i betimelig Tid at indtage Haardhedens Plads. Vore Aanders Tvedragt giør os til Fiender, men i Hjertet bør vi være Venner, og saasnart derfor den Kappelyst, som adskiller os, ei længer kan finde Sted, maa vi betragte os som Eet. Lad det altsaa for det Første være en kiærlig Aftale imellem os, at Seierherren giver den Faldne en hæderlig Jordefærd, saa begge Høvdingers Tropper uden Nag eendrægtelig følge ham til Graven, thi det er den sidste Ære og Skyldighed, som intet kiærligt Hjerte kan vægre sig ved, da Uvenskabet jordes med Liget og Misundelsen tier i Graven! Langt være den umenneskelige Grusomhed fra os, at ville udøse vor Harme paa vor hensovne Fiendes Støv, da det endog er ærefuldt for Seierherren at behandle Levningerne af den han overvandt, med Høiagtelse, thi hvo som lader sin afdøde Fiende skee Ret, har Krav paa hans Efterladtes Tak, og en Kiærligheds-Gierning mod døde Fiender kan forskaffe levende Venner! Dog ikke blot for Døden, men ogsaa for en anden ligesaa sørgelig Skiebne ere vi udsatte, i det vi kan beholde Livet, men miste Førligheden, og det mener jeg man ikke heller bør undlade at tage i Betænkning, og stræbe saavidt mueligt, at formilde. Heller falde, end ilde fare, siger Ordsproget, og det agtes almindelig endnu for tungere at blive Krøbling, end at døe, fordi at med Døden er Skaden glemt, men Lemlæstelsen er man nød til at huske, saalænge man lever. Lad os derfor endnu giøre den Aftale, at lemlæster En af os den Anden, skal han i Erstatning give ham et Lispund Guld, thi byder Kiærlighed at ynkes over Andres Elendighed, hvormeget mere da at have Medlidenhed med sig selv, og den der ikke vil see sit Legeme til Gode er jo saa godt som en Selvmorder!</p>
		<p>Efter med Haand og Mund at have givet hinanden disse Løfter, gik de i Kreds, uden at lade sig afholde, enten af det Venlige der ligger i et saadant Møde og nyt Bekiendtskab, eller af Blidheden i den yndige, maigrønne Skov. Horvendel var saa hidsig paa at fælde sin Modstander, at han blottede sig selv, skjød sit Skjold til Side, og søgde kun Kollers, med begge Hænder om Sværdet, og her gik det som man siger, at bestemt Mand staaer Lykke for, thi han blev ved at hugge i Skjoldet, til der var ikke meer, og huggede dernæst paa Koller, saa han ikke allene mistede et Been, men døde med det Samme. Horvendel glemde imidlertid ingenlunde deres Aftale, men gav Liget en kongelig Begravelse i en anseelig Høi, og gjorde den Afdøde i alle Maader en kostelig Liigbegiængelse.</p>
		<p>Da nu dette var til Ende, forfulgde Horvendel Kollers Syster: Selle, som var en Skjoldmøe, heelbefaren, og vel øvet i Vikinge-Handværk, og da han nu saaledes, under stolte Bedrifter, havde lagt tre Aar tilbage, bragde han Kong Rorik ved Hjemkomsten rige Gaver og mange Kostbarheder, for derved ret at indynde sig hos ham. Det lykkedes, og nu vovede han at beile til Kongens Daatter: <em>Geruth,</em> som han ogsaa fik, og avlede med hende en Søn, der blev kaldt <em>Amlet;</em> men Frænde er ikke sjelden Frænde værst, det fik Horvendel at finde, thi hans Broder: Fenge, blev saa optændt af Misundelse over hans Lykke, at han stod ham efter Livet, og fandt omsider ogsaa Leilighed til at udføre sit skiændige Forsæt, og besudle sine Hænder med Broder-Blod. </p>
		<p>Derpaa giftede Fenge sig med Geruth, sin dræbte Broders Enke, uden at bryde sig om, at han derved lagde Synd til Synd: Hoer til Mord, thi paa Fordærvelsens Vei er det kun det første Skridt der koster, siden gaaer det af sig selv, saa den ene Misgierning rækker den anden Haand. Han var imidlertid baade snue og fræk nok til at lade, som om det var en tung Kiærligheds-Pligt han havde opfyldt, ved at slaae sin Broder ihjel, og lod udsprede, at uagtet Geruth var saa hjertensgod, at hun ikke nænde at giøre en Kat Fortræd, saa havde dog Horvendel fattet et dødeligt Had til hende, og behandlede denne sagtmodige Kvinde, der ikke havde mere Galde end en Due, saa lumpen og grusomt, at han ikke kunde bære andet over sit Hjerte, end at redde hende, ihvad det saa skulde koste. Han naaede virkelig derved sit Ønske, saa man til Hove holdt ham for undskyldt, thi i Kongers Gaard, hvor man ikke endda saa sjelden kaster Naade paa Narre, og laaner Øre til Bagvaskelse, maa sagtens imellem en Løgn blive taget for gode Vahre.</p>
		<p>Da nu Amlet saae, med hvilken Frækhed Fenge vovede, med Hænder rygende af sin Broders Blod, at favne hans Hustrue, da meende han, det var ikke Tid for ham at lade klog, om han vilde vel fare, og ei falde for Blodhundens Mistanke. Han stillede sig derfor saa taabelig an, som om han reent var gaaet fra Sands og Samling, og reddede saaledes sit Liv ved at skiule sin Forstand. Hver Dag, naar han kom til sin Moder, saae han ud som et Sviin, thi han laae og sølede sig i Rendestenen, og oversmurde sig i Ansigtet med Sod og Snavs, saa man maatte baade lee og græde ved at see og høre paa ham, thi hvad han sagde, passede ganske til hans Udseende, og hvad han gjorde, var altid splittergalt. Kort sagt, han lignede ikke et Menneske, men et Abespil af Naturen, der kun var gjort til at grine ad.</p>
		<p>Iblandt Andet havde Amlet for Skik, at sætte sig paa Skorstenen, rage den gloende Aske sammen med sine bare Næver, og saa havde han gjort sig Træ-Kroge med to Hager i Enden, hvorved de kunde hægtes tæt sammen; dem sad han og bagede seie i Emmerne. Naar nu Nogen spurgde ham, hvad det var, han bestilde, svarede han altid, at han sad og hærdede Spyd til at hevne sin Fader med, og det Svar havde man da sine store Løier af, skiøndt, som vi siden skal see, Arbeidet dog ikke var saa dumt som det maatte synes. Uagtet nu de Fleste vel loe af fuld Hals, saa var der dog Enkelte som saae lidt dybere, og begyndte at faae Mistanke om, han var dog nok ikke saa gal, som han løb avet om til, thi selv i det Pilleværk han sad og nyslede med, stak Kunsten igiennem, og røbede en Betænksomhed, der ikke rimede sig med Galskabet, ligesom de da ogsaa lagde Mærke til, at han meget omhyggelig giemde alle sine Kroge. De paastod altsaa, at han havde Pokker ikke Sviin paa Skoven, men Skielmen bag Øret, og gjorde sig kun til Nar, for desbedre at kaste Folk Sand i Øinene, og skjule sine Anslag. For nu at blive sikker paa den Sag, besluttede man paa et afsides Sted at lade ham mødes med en særdeles deilig Pige, som skulde bruge alle sine Kunster for at fange ham, thi var da hans Galskab kun forstilt, meende de, det maatte nødvendig vise sig, da de ansaae den Fristelse for Noget, der ikke lod sig modstaae, og den Lyst for Noget Ingen kunde skjule. Nu blev der da Folk sat ud paa, at bringe Amlet uformærkt til Hest ind i en langt fraliggende Skov, hvor Snaren var stillet for ham, men iblandt de Karle var netop en Patte-Broder af Amlet, som ikke havde Lyst til at fange men nok til at frie ham, da han frygtede for Prindsens Liv, dersom han viiste mindste Glimt af sund Forstand, end sige, dersom han gav sine Lyster Tøilen. Amlet saae ogsaa godt, at man havde Noget i Sinde, som ikke var godt, og for at giøre dem troskyldige igien, satte han sig, da han skulde op at ride, baglænds paa Hesten, og bandt Bidselet om Halen, som om han fuldt og fast bildte sig ind, at Hesten skulde styres ved den Ende, og det maa have været løierligt nok, at see Hesten løbe, som den selv vilde, medens Rytteren ganske alvorlig sad og dreiede paa Halen.</p>
		<p>Da de nu kom ind i Lunden, og der sprang en Ulv frem, sagde Amlets Følgesvende til ham: seer du det lille Føl der løber? ja, sagde han, af saadanne Rytter-Heste er der meget for faa i Fenges Fold. Dermed ønskede han paa en fiin Maade, at der maatte komme Svindsot i Fenges Rigdom, og da man nu lod ham høre, at det var jo ganske klogt sagt, svarede han ganske ligefrem, at det skulde det ogsaa være, derfor sagde han det. Tingen var nemlig den, at lyve vilde han ikke, og satte derfor saaledes sine Ord paa Skruer, at han vel sagde bestandig, hvad han meende, men dog saaledes, at man ikke skulde løbe med, om han meende eller vidste hvad han sagde.</p>
		<p>Saaledes, da hans Oppassere fandt Roret af et forliist Skib paa Strandbredden, bad de ham see, hvilken deilig stor Kniv de der havde fundet, hvorpaa han svarede, at den var nok ogsaa gjort til en overmaade stor Flykke, og dermed meende han Havet, som Roret var gjort til at skiære.</p>
		<p>Ligeledes, da de kom, hvor der laae store Bunker med Strandsand, og bad ham der see noget deiligt hvidt Meel, fik de til Svar, ja, det er nok ogsaa malet paa den store hvide Veir-Mølle, og da de nu roste ham for hans kloge Svar, gav han dem Ret i, at det var klogt sagt af ham.</p>
		<p>Derpaa listede Lurendreierne sig bort efter Aftale, for at lade ham være alene, naar han inde i Tykningen af Skoven mødte Kvinden, som var sat ud paa ham, og han havde uden Tvivl ladet sig narre, dersom ikke den gode Ven, vi talde om før, havde paa en egen Maade, i al Stilhed advaret ham om Snaren, i det han tog et Haneskiæg, han fandt paa Jorden, og fæstede bag paa en Bræms, som han derpaa lod flyve hen forbi Amlet. Det var nu rigtig nok et Indfald, som der hørde nok saa meget til at forstaae, som til at hitte paa, men Amlet, som forstod en halvkvæden Vise, saae ogsaa strax, hvad Spilleværket skulde betyde, og skrev Vinket bag Øret. Da han nu saaledes mærkede Uraad, tog han sig desbedre i Agt, og trak af med Pigen over Stok og Steen hen til et Sted, hvor Ingen kunde see dem, omfavnede hende, og bad, at hun dog endelig ikke maatte forraade ham. Den Bøn opfyldte hun gierne, thi hun var fra Barnsbeen opfødt med Amlet i een Mands Huus, og gammel Kiærlighed ruster ikke!</p>
		<p>Da nu Amlet kom hjem, spurgde de ham, som for at have Løier, om han nu havde været i Brudeseng? Ja, sagde han. Den var vist opredt med deilige Bolstre, sagde de saa. Ja, sagde han, Sengen var egenlig en Huus-Rygning, som hvilede paa en Heste-Hov, og var bredt med en Hane-Kam. Der blev da en Skogger-Latter i alle Hjørner, uagtet det var sandt baade som Skiemt og Alvor, thi da han mærkede han skulde ud og ledes i Fristelse, havde han stukket lidt af alle disse Ting til sig, for at kunne tage sine Fristere ved Næsen, uden dog at lyve. Da man nu spurgde Pigen, om det var sandt, sagde hun, at det maatte have været skjult for hendes Øine, og man fæstede saameget mere Troe til hendes Benægtelse, som Fenges Drabantere ikke kunde sige, de havde seet Noget. Nu kom han, der skikkede Bud med Bræmsen, og gav sig tilkiende for Amlet, som den der havde frelst ham, i det han sagde: jeg var dog det eneste skikkelige Menneske imod dig i Dag, Amlet! Ha, ha! sagde Amlet, saa var det dig! jeg saae nok Noget, der kom meget hæseblæsende flyvende med et Straa paa Ryggen, og et Haneskiæg i Rumpen! Folk havde nær leet sig fordærvet over den Snak, men Amlets gode Ven fandt, at det var ikke Galmands Ord, og fornøiede sig over, baade at Amlet havde sin Forstand, og skiønnede paa hans gode Villie!</p>
		<p>Man seer heraf, at der var en god Laas for den Læddike, hvor Amlet giemde, hvad Ingen maatte see, og at den var dirkefri, maatte nu en af Fenges gode Venner bekiende, som, uagtet han stak ikke dybt, dog var en klog Karl i sine egne Tanker. Han begyndte nemlig med at fortælle Fenge, at det var umueligt, en saa indviklet Knude, som den Amlet havde været snild nok til at slaae, kunde pilles op med en almindelig Knappe-Naal, thi det var en Haarde-Knude, der ikke gav efter for smaa Prik eller lette Berørelser; derfor, blev han ved, nytter det aldrig, naar man vil prøve en snildt og mangfoldig sammensat Ting, da at opholde sig ved noget Enkelt; men jeg har, med en dybere Sjælens Sands, opdaget en finere Fornuft-Vei, som ikke er aldeles ufremkommelig, og maa ved Kiends-Gierninger føre til Oplysning om nærværende Gienstand. Nu kom han da endelig frem med sin Viisdom, som kun løb ud paa, at Fenge skulde lyve, og lade som om en meget vigtig Forretning nødte ham til at reise bort, og saa skulde man lukke Amlet ind i Seng-Kammeret til hans Moder, efterat først en Luren-Dreier, dem begge uafvidende, havde forstukket sig i en <em>mørk</em> Krog, hvor han, ved at give Agt, kunde høre hvert Ord, der faldt imellem dem. Har nu Sønnen nogen Forstand, sagde Træringen tilsidst, da kan han ikke skjule det for sin Moder, thi han kan ikke frygte for at betroe sig til den som fødte ham, og for at man ikke skal sige, at det er lettere sagt end gjort, saa vil jeg med største Fornøielse selv være Speideren.</p>
		<p>Dette Raad fandt Fenges allerhøieste Bifald, han reiste, og lod som han skulde langveis bort, og Luren-Dreieren listede sig ind, og lagde sig under Senge-Halmen i Kammeret, hvor Amlet skulde tale med sin Moder. Men, vidste de Andre et Hul, saa vidste Amlet en Pind, han tvivlede nok om, at der kanskee var et Par Øren i en Krog, som vilde mærke Ord, og derfor løb han først, inden han sagde Noget, saa hist og saa her, paa sin sædvanlig gale Maneer, og bar sig ad ligesom en Hane, saa han slog med Armene som det kunde været et Par <em>Vinger,</em> sprang op i Sengen, og galede. Derpaa hoppede og sprang han frem og tilbage i Sengen, for at mærke, om der skulde ligge Noget skjult der under, og da han fornam der var en Klump under Fødderne, tog han en Jern-Søger og jog derigiennem. Nu maatte Herr Urian for en Dag, og da Amlet havde faaet ham slaaet ihjel, skar han ham i Stykker, og kaagde Stumperne godt, og dækkede saa op med dem for Svinene, paa et skident Bord, ved at smide dem lukt ned i Vandhuset.</p>
		<p>Efter saaledes at have skaffet Lureren af Veien, gik Amlet tilbage til sin Moder, og da hun tog imod ham med Graad og Jammer-Klage over hans Taabelighed, tog han Bladet fra Munden og sagde: tænker du, Kvinde, at disse hykkelske Taarer kan afsone din gruelige Brøde og aftvætte din Skiændsel, du, der som en liderlig Skiøge kastede dig i den nederdrægtigste Nidings Arme, omfavnede i Blodskam din ægte Husbondes Morder, kiæler og smigrer paa den laveste Maade for ham, som gjorde din Søn til et faderløst Barn! Hvem ligner du? ei Kvinder, men de umælende Bæster, som parres i Flæng, Hoppen i Skoven, hvis Kiærlighed Hingsten vinder ved at slaae hendes Mage! Græd blodige Taarer! det kan vel giøres behov, men ikke over min Daarlighed, nei over din egen Skiændsel, ja over din Afsindighed, thi det er dig, og ikke mig, som raser! At jeg bærer Narre-Kappen, hvor kan det forundre dig! jeg var jo ikke klog, hvis jeg bar min Forstand til Skue, ingen Dag sikker paa mit Liv, dersom ikke netop denne Narre-Kappe var mig et Skjold imod Bøddelens Sværd, for hvilket Sønnens Blod vist ei skulde blevet holdt helligere end Faderens! Tænk imidlertid kun ikke, at fordi, som dit Levnet beviser, du har glemt din Ægtemand, ogsaa jeg har glemt min Fader! Nei, at hevne hans Død er Nat og Dag mit Hjertes Begiæring; men jeg læmper mig efter Omstændighederne, oppebier den betimelige Tid, og indseer, at efter Tid og Sted skal Kappen skiæres, saa man sætter skiult Dybsindighed mod skummel Grusomhed. I Øvrigt: <em>Fingeren</em> for Munden!</p>
		<p>Ved saaledes at giennembore sin Moders Hjerte, vaagnede Amlet hendes sovende Samvittighed, og derved Mindet om den ægte Kiærlighed, hvoraf hun fordum brændte, og som hun nu atter lærde at foretrække for den urene Brynde, hvoraf hun havde ladet sig optænde.</p>
		<p>Da nu Fenge kom hjem, savnede han strax Lurendreieren, som, uagtet den strengeste Undersøgelse, var ingensteds at finde, og Ingen vidste, hvor han enten var støien eller fløien. Endelig, da man <em>skiemte-viis</em> spurgde Amlet, om han ikke havde seet Noget til ham, svarede han strax, jo, han var gaaet tilbunds i Vandhuset, og var der, overlæsset af Snavs, efterhaanden blevet ædt af Sviin. Der var, som man veed, ikke et usandt Ord i hele det Svar, men dog gjorde alle de som var tilstæde Nar ad det, fordi det <em>klang tosset.</em></p>
		<p>Fenge havde imidlertid hjertensgierne taget sin Stifsøn, hvis Huulhed han i Grunden slet ikke tvivlede om, af Dage, men selv <em>turde han ikke,</em> af Frygt baade for hans <em>Moders</em> og for Roriks, hans <em>Morfaders Vrede,</em> og besluttede derfor at giøre det paa anden Haand, ved Hjelp af Kongen i Britannien, saa det kunde <em>lade,</em> som han var uskyldig. Saaledes haabede han da at kunne skjule Skalken, og ved at besudle sin gode Vens Hænder med Blodet, selv undgaae <em>Vanrygtet</em> for Grusomhed.</p>
		<p>Nu blev da Amlet sendt til Britannien med to Følge-Svende af Fenges Fortrolige, som havde Brev, det vil da sige, Træstykker med Runer paa, som Skik var i de Dage, med til Kongen i Britannien, af det Indhold, at han skulde slaae den hermed oversendte Ungersvend ihjel; men førend Amlet reiste, talde han med sin Moder i Hemmelighed, lovede at komme igien, lige Aars-Dagen efter sin Afreise, og bad hende til den Tid at have Stor-Stuen omhængt med et <em>virket Betræk,</em> og paa den Dag lade drikke hans Ære-Øl, som om han var død!</p>
		<p>Da nu Amlet under Veis saae Leilighed, randsagede han sine Reise-Kammeraders Giemmer, og fandt Rune-Brevene, som han læste, og forandrede paa det Bedste, ved at slette ud, hvad han ikke syndes om, og sætte til, hvad han savnede, saa det Hele fik en anden Vending, og Kammeraderne hans Plads. Ja, han lod det end ikke være nok, at hjelpe sig selv ud af Klemmen, og stikke de andre derind, men tog sig tillige den Frihed, uden Fenges Tilladelse, i hans Navn at tilføie, om Kongen i Britannien ikke nok vilde være saa god, at give den overmaade forstandige Ungersvend sin Daatter til Ægte.</p>
		<p>Nu kom man da til Britannien, og Gesandterne overrakde Kongen ganske troskyldig deres egen Dødsdom, i den Tanke, at det var Amlets, men Kongen lod som ingen Ting, og bad dem være ret hjertelig velkomne. De kom da til Høibords, og Amlet med, men immer sad han og rynkede Næse ad den kongelige Anretning, som om det havde været den usleste Bonde-Kost, og skiøndt der var Mad: Guds Gaver, gik han dog, ret som en Kræsen-Pirre, sulten fra Bordet, og tørstig med, kan jeg troe, for hverken Mad eller Drikke var ham til Pas. Alle de andre Giæster havde nær tabt baade Næse og Mund, ved at see et ungt Menneske, som <em>ingen Britte</em> var, kaste Vrag paa de udsøgteste Lækker-Bidskener ved Kongens Bord, og de allerreenligste og kostbareste Retter, som om det var Skræder-Steeg og Skomager-Tærte, og saasnart man stod fra Taffelet, lod Kongen, førend han sagde sine Giæster Godnat, En gaae ind og skjule sig i de Fremmedes Herberge, for at faae at høre, hvad de om Natten vilde sige til hinanden. Amlets Reise-Kammerader spurgde ham ogsaa ganske rigtig, hvad det skulde betyde, at han sad og kimsede ad Mad og Drikke, som om det havde været Edder og Forgift, hvorpaa de fik til Svar, at Brødet lugtede <em>ad Blod,</em> Drikken smagde <em>ad Jern,</em> og Kiødet stank <em>ad døde Mennesker,</em> som om det var fordærvet ved en nærværende <em>Liig-Lugt.</em> Hertil føiede han endnu den Bemærkning, at Kongen havde Træls-Øine i Hovedet, og Dronningen tre Kokkepige-Fagter i sit Væsen, og heraf seer man, at det var ikke saameget Anretningen, som Husbond og Madmoder, der fik læst og paaskrevet. Fenges gode Venner lod ham nu høre, at han var gal, som han altid havde været, og drillede ham paa alle muelige Maader, fordi han, som de sagde, lastede Velgjort, og vragede Lydesløst, beskiæmmede en høibaaren Konge, og en Dronning med den fineste Levemaade, og vilde saaledes brændemærke Dyden og Æren selv! Kongen derimod, hvem det Hele blev forebragt af Speideren, ligesaa varmt, som det var, sagde strax, at enten maatte den Svend være <em>engle-viis</em> eller <em>elle-vild,</em> thi der laae alt for meget Dybsindigt i det Par Ord, til at det kunde være opkommet i et blot Menneskes Hjerte. Derpaa lod han sin Avls-Karl hente, og spurgde ham, hvor det Brød var fra, de spiste? Det er saamænd fra Kongens egen Bager-Ovn, sagde han. Men, blev Kongen ved at spørge, hvor er den Sæd groet, hvoraf det er bagt? er der paa det Sted noget Tegn til, at der er slaaet Folk ihjel? Ja, sagde han, tæt ved er der rigtig nok en Mark, hvor der ligger en Hob Dødninge-Been, og man kan godt see, der maa have staaet et Slag, engang i gamle Dage, og jeg tog netop den Jord til Sommer-Rugen, fordi hun var saa grumme feed og frugtbar, at man kunde vente mange Fold; men jeg kan dog aldrig vide, om det skulde kunde have gjort Noget ved Brødet, saa det kunde smage af noget Slemt for den Sags Skyld. Kongen, som nok kunde giætte sig til, at det var sandt i <em>alle Maader,</em> hvad Amlet havde sagt, undersøgde nu ogsaa Flæskets Oprindelse, og fik da at vide, at Svinene var engang af Vanvare sluppet ud af Stien, og havde ædt en raadden <em>Røver,</em> saa der kunde ogsaa være en Slags Grund til at sige, det smagde saadan lidt raaddent. Da nu Amlets Sandfærdighed ogsaa her holdt Stik, vilde Kongen endelig ogsaa vide Beskeed om <em>Øllet,</em> og lod grave dybt, der hvor de havde hentet Laav til Brygningen, hvor der da rigtig fandtes en Deel Sværd, næsten opædte af Rust, og deraf kunde man da tænke, Øllet havde faaet Jern-Smagen. Andre vil sige, at det var ikke Øllet, men Miøden, som havde Skade, og at det kom af, at Bierne havde trukket af en død Mands Flomme, og dermed besmittet deres Kager.</p>
		<p>Da nu Kongen fandt, at den rette Aarsag til Afsmagen, fandtes i Tingenes <em>Oprindelse,</em> saa sluttede han sig til, at det Samme maatte være Tilfældet med den Lyde der var ham tillagt, saa Træls-Øine skulde betyde en nedrig Herkomst. Desaarsag spurgde han sin Moder, under fire Øine, hvem der var hans Fader? Hun vilde i Førstningen ikke ud med Sproget, og sagde, at hun aldrig havde favnet andre end Kongen, men da han truede hende med Tomme-Skruen, gik hun til Bekiendelse, og tilstod, at en Træl var Fader til ham. Saaledes fik han da ogsaa den Knude løst og blev sikker i sin Sag, og uagtet den Opdagelse gjorde ham baade rød og bleg, fornøiede han sig dog over Ungersvendens Viisdom, og spurgde ham nu selv, hvad Grund han havde til at beskylde Dronningen for Kokkepige-Fagter? Hvad han vandt ved det Spørgsmaal var imidlertid kun fiint, thi da han ankede paa at hans Dronning var beskyldt for Mangel paa Levemaade, fik han at høre, at hun ikke alene havde Slavinde-Manerer, men var endogsaa Slavinde født, i det nemlig hendes Moder var faldet i Fangenskab, og gjort til Slavinde. De tre Unoder, hvoraf han strax havde sluttet sig til hendes Stand, opregnede for Resten Amlet saaledes, at først svøbde hun, som en Slavinde, sit Hoved i sin Kappe, dernæst rinkede hun Klæderne op, naar hun gik, og endelig sad hun ikke alene og stangede sine Tænder med et Straa, men aad ogsaa hvad hun stangede løst.</p>
		<p>Slagen af Ærbødighed for den meer end menneskelige Viisdom, han syndes at finde hos Amlet, gav nu Kongen ham sin Daatter til Ægte, og antog ethvert af hans Ord som himmelfaldent.</p>
		<p>Dagen efter lod Kongen ogsaa, for at opfylde sin Vens Begiæring, Amlets Ledsagere hænge, men det lod Amlet, som han tog meget ilde op, og lod sig i Mandebod give en Hob Guld, som han smeltede, og hældte i nogle hule Stokke, han dertil havde gjort, og disse Stokke var den eneste Kostbarhed han tog med sig, da han, efter et Aars Forløb, med Kongens Forlov, reiste hjem, at besøge sit Fædreneland.</p>
		<p>Saasnart nu Amlet kom til Jylland, tog han sine gamle Klæder paa, og vænnede sig med Flid igien til alle de Narre-Streger, han nu enstund havde ladet fare, thi i Engelland førde han sig op med al Høviskhed. Folk vilde knap troe deres egne Øine, da de saae ham, i en Dragt, som om han var trukket op af en Rendesteen, træde ind i Salen, hvor man, paa et falsk Rygte om hans Død, drak hans Gravøl, men da man fik Tid at besinde sig, faldt Forskrækkelsen bort, og man brast i Latter, og gjorde mange Løier med hinanden, over at de holdt en Mands Liig-Begiængelse, som gik lyslevende imellem dem.</p>
		<p>Da man nu spurgde Amlet, hvor hans <em>Ledsagere</em> var, holdt han Stokkene frem og sagde: <em>her seer I dem</em> begge to, Andet er der ikke blevet af dem, og det var ganske vittig sagt, thi uagtet Folk antog det for Vis-Vas, var det dog sandt baade i Skiemt og i Alvor, thi hvad han viiste dem, <em>gik</em> og <em>gjaldt</em> jo virkelig <em>for</em> dem, Ravne og Krager aad.</p>
		<p>For nu ret at giøre Gildet lystigt, gav Amlet sig til at hjelpe Skiænkerne, og var nok saa vims, men da hans lange Klæder var ham i Veien, bandt han dem op med sit Belte, og Alt som han gik, trak han Sværdet ud der hængde ved, og prøvede det paa Neglene, saa skar han sig i Fingrene. Derfor tog Nogle af Giæsterne et Søm og naglede dermed Sværdet fast i Skeden. Amlet blev imidlertid ved at skiænke, og pressede alle de fornemme Giæster med det ene Bæger efter det andet, saalænge til de faldt under Bordet, og spildte deres Bærme, hvor de havde drukket deres Øl.</p>
		<p>Nu syndes Amlet, der havde skiænket som en ærlig Mand, men bænket som en Skielm, at han havde Spillet vundet, og Leiligheden i Hænderne, som han saalænge havde luret efter, hvorfor han da gik ind i Salen med en Favn fuld af de Kroge, han fordum beredte, skar Baandene over paa de Omhæng eller Sparlagen, hvormed hans Moder, efter Aftale, havde forsynet alle Væggene, og sammenfiltrede dem ved Hjelp af Krogene saaledes, at de snorksovende Giæster, som laae strøede omkring paa Gulvet, vare vel forvarede, og kunde umuelig, om ogsaa de vaagnede, med al deres Magt rede sig ud, eller komme paa Benene. Derpaa stak han Salen i Brand, snart stod den i lysende Lue, og alle saamange, som inde laae, fandt deres Død, enten i Søvne, eller under forgiæves Stritten og Tragten efter Opreisning.</p>
		<p>Fenge var imidlertid ikke i Salen, men havde ladet sig følge ind i sit Seng-Kammer, og der gik nu Amlet hen, tog hans Sværd ned af Knagen, hængde sit eget i Skeden, og vakde sin Farbroder med de Ord: op Fenge! dine Venner brænder, og her er Amlet, udrustet med sine gamle Kroge, for med Hjelp af dem, at hevne sin Faders Blod! Fenge foer nu ud af Sengen, og greb, i Mangel af sit eget Sværd, til det der hængde, men fik sit Bane-Saar, mens han forgiæves stræbde at drage det ud.</p>
		<p>Uforgiængeligt skal den standhaftige Ungersvends Minde være, som væbnede sig mod Falskhed med Daarskab, og skjulde med den saa underfuldt over Glandsen af en himmelsk straalende Viisdom! Den samme Snildhed, som reddede hans eget Liv, banede ham Vei til at udkræve sin Faders Blod af Broder-Morderen, og ligesaa behændig som han <em>dreiede Skjoldet for sig selv,</em> ligesaa mandig og trofast <em>svang</em> han <em>Sværdet for sin Fader,</em> og nødte Historien til at lade det blive et Spørgsmaal, hvad der var størst: hans Standhaftighed eller hans Viisdom!!</p>
	</section>

	<section class="blank"></section>

	<section class="titlepage">
		<hgroup>
			<p>Folke-Sagn fra Hedenskabet.</p>
			<h1>Fjerde Bog</h1>
			<p>Fra Fenges Død til Frode Fredegod.</p>
		</hgroup>
	</section>

	<section id="chapter-12"
		class="chapter"
		style="page: book-4">
		<h2>Amlet og Viglet.</h2>

		<p>Da nu Amlet havde taget sin Stiffader af Dage, tvivlede han om, hvad hans Landsmænd vilde dømme om den Gierning, og besluttede at holde sig skjult, indtil han saae, hvad den grove Almue vilde tage sig for.</p>
		<p>Strax i Morgen-Stunden strømmede Folk fra Nabo-Laget sammen, for at see hvad det var for en stor Ildebrand der havde været om Natten, og de fandt da Salen lagt i Aske.</p>
		<p>De ragede nu op i det lunkne Gruus, for at see, om de ikke kunde finde noget Tegn til hvad der havde voldt Ildebranden; men det er ikke med Ilden som med Tyven, den taget Veien med sig; og Alt hvad man fandt, var nogle ukiendelige Stumper af forbrændte Kroppe. Fenges Liig fandt man derimod, hvor det laae giennemboret, med det blodige Sværd ved Siden, og Indtrykket, som dette Syn gjorde paa Tilskuerne, var meget forskielligt, thi Somme gav strax deres Harme Luft, Somme sørgede eller glædede sig i Stilhed, Nogle jamrede sig over Drottens Død, og Andre hoverede over den grumme Broder-Morders Fald. Da Amlet saae, at Folket teede sig saa roligt, forlod han frimodig sit Skjul, tog med sig hvem han vidste havde især beholdt hans Fader i kiærligt Minde, gik frem paa Thinge, og holdt en Tale til Folket.</p>
		<p>Høvdinger! sagde han, ei kan Synet af denne Elendighed røre Nogen, som rørdes ved Horvendels sørgelige Udgang af Verden; eder siger jeg, som bevarede eders Troskab mod Kongen, eders Kiærlighed til Faderen, kan det Nærværende ei røre! Det er jo en Misdæders, ingen Konges Liig I see i Dag, og kan da dette Syn vel kaldes sørgeligt, ved Siden af hiint, I saae, da vor Konge laae ynkelig slagen af den nederdrægtigste, Broder vil jeg ikke sige, men Broder-Morder! Ja, med disse eders Øine, fulde af Taarer, saae I Horvendels Legeme dødt, mishandlet, skjult med Saar, og hvorfor uddrev vel hin hjerteløse Bøddel saa herlig en Aand af sin Bolig, uden for med det Samme at giøre Friheden fredløs i Hjemmet! eller var det maaskee ikke en og samme Haand, som lagde Horvendel i Graven og eder i Lænker! Kan da vel Nogen være saa afsindig, at lade den grusomme Fenges Ihukommelse fortrænge den kiærlige Horvendels! O! mindes dog Horvendel! hvor livsalig han omgikkes, hvor retfærdig han styrede, hvor ømt han elskede eder! Kommer ihu, at det var Tyrannen, som røvede eder den retfærdigste Konge, Broder-Morderen, som anmassede sig eders milde Faders Sæde, for at besudle det, for at besmitte Alt, med Udaad vanære Fædrenelandet, bøie Retten, røve Friheden, giøre Aaget svart paa eders Nakke! Og al denne Ulykke, see nu er den forbi, nu da I see Broder-Morderen ligge hist paa sine Gierninger, sønderknuset af sine egne Forbrydelser!</p>
		<p>Hvor er da nu den Uforstandige, der kan betragte Velgierningen som en Misgierning! Hvem kan ved Sands og Samling sørge over, at Skielmen faldt i Graven, som han grov saa ondskabsfuld! hvem tør beklage, at det Spir er brækket, som kun var en Bøddel-Øxe, hvem vil græde over, at Landet mistede en Herre, som kun var et Tugtens Riis!</p>
		<p>Spørge I om Giernings-Manden, nu! her seer I ham! Aabenlyst bekiender jeg, at det er mig, som her paa eengang hevnede min Fader og Fædrene-Landet, at jeg har handlet baade paa mine egne og paa Eders Vegne, ene udrettet den Gierning, hvortil I burde rakt en hjelpsom Haand! Jeg veed meget vel, at de iblandt eder, som vare eders rette Herre og Konge hulde og troe, vilde aldrig nægtet mig deres Bistand, hvis jeg havde forlangt den, vilde aldrig vægret sig ved at tage Deel i saa ærefuld en Daad, men jeg vilde denne Gang ingen Hjelp begiære, ingen Stalbroder have, det var mig en Hjertens-Lyst, at straffe de Nidinger, uden at sætte Andre end mig selv i Vove, og jeg troede ikke at burde umage Andre med at dele en Byrde, som jeg ansaae mine egne Skuldre for stærke nok, til at bære alene.</p>
		<p>Imidlertid, Leiligheden til at vise eders retmæssige Harme vilde jeg ikke betage eder; Hofkrybet har jeg lagt i Aske, men Fenge halshuggede jeg kun, for at unde eder den Fyldestgiørelse at opbrænde hans Levninger! Hurtig nu altsaa! Haand paa Værket! høit lue Baalet! Nidingen brænde, Nidingen smelte! Vinden spille med Skalkens Emmer, Stormen adsprede Tyrannens Aske! Kaster den i Luften, og udfører saaledes den Kiærligheds-Gierning, jeg giemde til eder, for at I dermed skulde krone mit Værk! Dette er den Liig-Begiængelse en Tyran har fortjent, det er den Høitid der skal giøres efter en Broder-Morder! ingen Urne skal giemme hans Aske, ja Fædrenelandet skal end ikke unde Asken af sin Friheds Morder et Skjul, ingen Gravhøi skal oplade sig for Nidingens Støv, ingen Plet i Fædrenelandet besudles af hans Levninger, intet Naboland anstikkes af hans Stank, ei Jord og ei Hav skal besmittes af den Forbandedes Liig, intet Spor af Broder-Morderen skal blive tilbage!</p>
		<p>Og nu! skal jeg oprive mine Saar, skildre min Jammer, opregne mine Gienvordigheder, fortælle eder, hvad I veed, saavel som jeg! Nei, kun Det vil jeg sige: Med dødeligt Had efterstræbt af min Stiffader, foragtet af min Moder, af falske Venner forhaanet, hensleed jeg sørgelig min Tid, fortærede i Jammer mine Aar, maatte daglig grue for Sværdet, som hængde i et Haar over mit Hoved, saa mit hele Liv har været en Kiæde af Kummer og Gienvordighed! Hvor tit har jeg ikke hørt eders stille Suk og sagte Klager over min <em>tilsyneladende</em> Afsindighed, som lod til at berøve min Fader en Hevner og beskytte hans Morder, det var mig et høirøstet Vidnesbyrd om, at der var kierlige Hjerter, i hvilke Kongens Minde, og hans Døds Ihukommelse levede endnu, og hvor er da det Steen-Hjerte i et Bryst af Staal, som ikke røres ved mine <em>virkelige</em> Gienvordigheder, ei vil tage Deel i mine sande Lidelser!</p>
		<p>Til eder taler jeg, saamange som ei har havt Lod eller Deel i Horvendels Mord, I maa have Medlidenhed med eders egen Fostersøn, og røres ved mit Uheld, I maa ynkes over eders forrige Dronning, min arme Moder, og dele hendes Glæde over at hun nu er udfriet fra den Skam, den dobbelte Skiændsel at favne sin Hosbonds Broder og Banemand! Kun forstilt var min Afsindighed, min Daarskab kun et Dække, hvorunder jeg pønsede paa Hevn, og om dette Paafund var Daarskab, om Listen forfeilede sin Hensigt, det see I nu for eders Øine; og det staaer til eder om I nu tør dømme mig fra Forstanden. Men haabe tør jeg, at I, med Broder-Morderens Aske under eders Fødder, med dyb Foragt for hans Støv, som var sin Herres, sin Konges og sit Fædrenelands Forræder, som stræbde at naae Toppen af uforskammet Ondskab, ved at voldtage baade sin Broders Rige og hans Dronning, at I, med dyb Foragt for denne Niding, eders Friheds blodige Morder, vil, som i faderlig Favn modtage, med Kiærligheds Øine betragte, og med Ærefrygt hylde mig, den retfærdige Hevns uskyldige Redskab! Det er jo dog mig som har aftvættet mit Fædrenelands Vanære, og udslettet min Moders Skiændsel, mig som har fældet Tyrannen, og sønderknuset Broder-Morderen, mig, som ved at sætte List imod List har afvæbnet den Haand, som, hvis den endnu kunde røre sig, vilde daglig formere Tallet paa sine Forbrydelser! Skiønner nu paa den Velgierning, hvorved jeg, nedtynget af Bekymring over Fader og Fædreneland, befriede eder fra den strænge Herre, i hvis Øine Undersaat og Træl var Eet! ærer den Aand som besiæler mig, og maa I tilstaae, at jeg er Kronen værdig, saa rækker mig den! Oplader eders Øine, og seer! ingen Vanslægtning, ingen Broder-Morder, men eders store Velgiører, sin Faders ægte Søn, og Rigets retmæssige Arving er det, som taler! Hvem fortjener bedre de Frigjortes Hylding end Tyrannens Banemand, hvem har bedre Adkomst til at regiere, end den der sønderbrød Aaget og brækkede Voldsmandens Spir! Altsaa: I var Trælle, jeg løste eders Baand, tabt var Rigets Ære, falmet Kronens Glands, jeg har raadet Bod derpaa, fældet er Tyrannen, halshugget er eders Bøddel, og det Alt af mig, Loven veed I, Lønnen har I, har I Dyden med, da faaer Fortjenesten hvad den tilkommer!</p>
		<p>Denne Unger-Svendens Tale havde rørt Alles Hjerter til Medlidenhed, ja mangen En endog til Taarer, og, saasnart man for Veemod kunde opløfte Røsten, blev Amlet eenstemmig udraabt til Konge, thi Alle gjorde sig store Forventninger om hans Regierings-Maade, som baade ved at fatte og udføre saa dybe og snilde Forsætter, havde viist en ganske overordenlig Forstand. Der var dog imidlertid ogsaa dem, der forundrede sig mindre over hans fine List, end over den Kraft der hørde til, i saa lang en Tid at tie med sit snilde Paafund.</p>
		<p>Saasnart nu Amlet havde bragt sine Ting i Orden herhjemme, udrustede han trende Skibe, herlig udstafferede, for at besøge sin Hustrue og Svigerfader i Brittannien, og Skibene bemandede han alle tre med de meest udsøgte og pyntelige Ungersvende, saa han i alle Maader ombyttede sin Stodder-Dragt med Konge-Pragt, thi Kieppene han før gik som en Stakkel giennem Landet med, maatte nu betale hans prægtige Optog. Blandt Andet lod han sig ogsaa giøre et Skjold, hvorpaa, med særdeles Kunst, alle hans mærkelige Hændelser, lige fra hans første Opkomst, vare i et eget Slags <em>Billed-Skrift</em> aftegnede, og fordoblede hans Ære, ved at kundgiøre hans Fortjenester!</p>
		<p>Her kunde man billedlig stave sig til Alt: til Horvendels Fald, Fenges Nidingsværk og Amlets Abe-Spil, til Stiffaderens Mistanke og Broder-Sønnens Plathed. Her saae man Krogene med deres Hager, og alle hine Fristelser: med Kvinden, med den graadige Ulv, med Skibs-Roret, og Strand-Sanden afbildede. Her saae man i Skoven Bræmsen med Haneskiæget, og det hemmelige Favntag! Her saae man Moder og Søn i Samtale paa Slottet, og Tegn til Lurendreierens Hændelser, ligefra man trak ham ud af Krogen, til han gik i Svinene! Her saae man Amlet randsage sine sovende Oppasseres Giemmer, og omskrive Runerne, saae ham ogsaa ved Britte-Kongens Bord vrage det Fede, og kimse ad den stærke Drik, og giøre spodske Miner ad det kongelige Herskab! Gesandterne i Galgen, Amlet i Bryllups-Klæder, under Seils til Dannemark, i Salen hvor man drak hans Gravøl, med Kieppene, som han sagde gik for hans Ledsagere, med <em>Bægeret</em> i Haand som Skiænker, med det dragne Sværd og de blodige Finger-Ender; videre, det <em>fornaglede</em> Sværd, de drukne, tumlende Giæster, Omhænget med Krogene spændt over de Sovende, den blussende Brand, den luende Sal, den sjunkne Hald, Sværd-Byttet i Fenges Seng-Kammer, og Tyrannens Fald for sit eget Sværd; alt Dette havde den store Mester med vidunderlig Kunst afbildet paa dette <em>Kiæmpe-Skjold,</em> saa hver Ting havde faaet sit Tegn, hver Gierning sit billedlige Udtryk!</p>
		<p>For at det Hele kunde tage sig desbedre ud, havde alle Amlets Følgesvende lutter forgyldte Skjolde, og i dette Optog kom han til Britannien, hvor han ogsaa blev modtaget med kongelig Pragt, men da den brittiske Konge spurgde over Borde, om Fenge levede endnu og var ved Helsen, mærkede han strax det var overflødigt at spørge til hans Befindende, som befandt sig i de Dødes Rige, og ved at spørge videre paa Langs og Tværts om de nærmere Omstændigheder, opdagede han, at det var Fenges Banemand han sad og talde med. Uagtet han nu ikke lod sig mærke med nogen Ting, var den Efterretning dog som et Tordenslag i hans Øre, thi han og Fenge havde indgaaet Fostbroderskab, og derved hellig lovet, at hevne hinandens Død, og det var da ingen lille Leiervold han her kom i. Paa den ene Side raadte Fader-Hiertet ham til at skaane sin Daatters Mand, men paa den anden Side fordrede ikke blot Venskab, men især det høitidelige Løfte og de dyre Eder, som det agtedes for Nidingsværk at bryde, at her maatte hverken Frændskab eller Svogerskab komme i Betragtning, og virkelig vandt Trofastheden Seier, saa han besluttede at holde sit Ord og opoffre sin Svigersøn. Da det nu imidlertid ogsaa ansaaes for et Nidingsværk at krænke Giæste-Retten, besluttede han at spille Sværdet i en Andens Haand, saa Amlet kunde falde, og han dog synes uskyldig. Desaarsag skjulde han sit Forsæt, og holdt gode Miner med Skielmen bag Øret, i det han bad Amlet, hvis Snildhed han opløftede til Skyerne, at reise hen og beile for sig til Dronningen i Skotland, som han saa inderlig ønskede at faae i Steden for den kiære Hustrue, Døden nys havde berøvet ham. Sagen var nemlig den, at Kongen vidste godt, den Dronning var ikke alene for knipsk til at gifte sig, men tillige saa stolt og blodtørstig, at hun fattede et dødeligt Fiendskab til Enhver, som vovede at tale til hende om Kiærlighed, og iblandt alle de mange Beilere hun havde havt, var endnu ikke en Eneste sluppet bort med Livet.</p>
		<p>Amlet var slet ikke uvidende om, hvad han vovede, ved at rygte saadant et Ærinde, men derfor vilde han dog ingenlunde vægre sig, og tog trøstig paa Vei med et godt Følgeskab, deels af hans egne Tjenere, og deels af Indfødte, som Kongen lod ham faae. De reiste da, og kom til Skotland, men da de nærmede sig Dronningens Slot, saae de en Eng ligge tæt ved Veien, hvor de syndes det var bedst at bede lidt med Hestene, og Amlet blev saa indtaget af Stedets Yndighed, at han ikke kunde modstaae Lysten til at hvile sig lidt i det Grønne, hvorfor han satte sine Vagter ud, og lagde sig ned i Engen, ved en sagte rislende Bæk, som dyssede ham sødelig i Slummer. Det fik Dronningen Nys om, og sendte strax ti Ungersvende ud, som skulde bespeide de Fremmedes Færd og Føring, og imellem disse Speidere var der et opvakt Hoved, som vidste godt at narre Vagten, og var forvoven nok til at liste sig lige hen til Amlet, og nappe hans Skjold, og det gjorde han saa behændig, at uagtet Amlet havde Skjoldet til sit Hoved-Giærde, vaagnede dog hverken han eller Nogen af alle hans Følgesvende. Ja, ikke dermed nok, men Skalken fik ovenikiøbet ogsaa Frier-Brevet, som Amlet havde med, ligesaa behændig listet ud af Tasken, og kom da tilgavns med Syn for Sagn hjem til sin Frue. Saasnart Dronningen fik Fingre paa Skjoldet, gjorde hun store Øine, og ved at give nøie Agt paa Prikker og Streger, stavede hun sig virkelig til <em>Hoved-Indholden</em> af det Hele, saa hun fandt ud, at den Svend, hun her fandt for sig, <em>havde, ved Hjelp af den dybsindigste Snildhed, hevnet sin Faders Død paa Morderen, som skulde være hans Farbroder.</em> Derpaa tog hun Frier-Brevet frem, og da hun ingen Lyst havde til den gamle, men vel til den unge Beiler, forandrede hun alle Skieltegnene, saa Meningen blev, at Kongen i Britannien, under Haand og Segl, bad hende om, at ægte Overbringeren, og for at giøre Tingen desmere sandsynlig, lod hun i Brevet indføre, hvad hun havde fundet paa Skjoldet, thi deraf skulde følge, at Skjold-Drageren og Brev-Drageren var en og den Samme, saa man ikke kunde tage Feil af, hvem Kongen meende. Saaledes brugde hun nu samme Fif med Amlet, som hun saae, han før havde brugt, da han spilde sine Ledsagere det slemme Puds, og derpaa befalede hun Speiderne, at bringe baade Skjold og Brev tilbage igien, og lægge dem hvor de tog dem. Det var nu Altsammen godt nok, men imidlertid var Amlet vaagnet, og saasnart han mærkede Uraad, var han gammel nok til at lukke Øinene igien, og lade som han sov, thi hvad man er sovet fra, maa man lure sig til, tænkde han, og hvem der først engang har været paa Spil, og havt Lykken med sig, han kommer nok igien. Regningen var ogsaa ganske rigtig, thi Speideren kom listende ad den samme Krogvei, som før, for at blive af med Skjoldet og Brevet igien, og saa var Amlet ikke seen, men sprang op og annammede Personen. Da nu Amlet havde faaet Hold og Hævd paa ham, vakde han sine Stalbrødre og gik op paa Slottet til Dronningen, hvem han hilsde saa flittig fra sin Sviger-Fader, og overrakde Brevet med Kongens Haand og Seigl. <em>Hærm-Drude,</em> saa hedd Dronningen, tog strax og læste Brevet, og bevidnede derpaa Amlet i de forbindtligste Udtryk sin Høiagtelse for hans Viisdom og Bedrifter. Fenge, sagde hun, fik Løn som forskyldt, men der hørde meer end menneskelig Mod og Forstand til at vove og udføre saa høit og indviklet et Spil, som du nu kan rose dig af, da det ved mageløs Snildhed er lykkedes dig ikke blot at hevne din Faders Mord og din Moders Skiændsel, men ogsaa med Æren at udvriste Spiret af saa udlært en Fristers Haand, og hjemle dig det selv ved Heltedaad. Hvad jeg imidlertid ikke kan begribe, er hvorledes en Mand, der i alle andre Ting har seet sig saa godt for, dog har kunnet gifte sig i Blinde, og synke ned fra sin hartad meer end menneskelige Høihed til et Kvinde-Menneske af den allerlaveste Stand, thi uagtet din Sviger-Fader ved et Lykketræf er blevet Konge, saa er din Hustrue dog ligefuldt af Trælle-Æt, og naar en forstandig Mand vil gifte sig, maa han ikke see efter et glat Ansigt, men efter et gyldent Stamme-Træ! efter Roden og ei efter Bladene, skal Blomsten bedømmes, og den favre Skikkelse, der saa let optænder Begiærligheden, er kun en Sminke, hvormed mangen høibaaren Slægt har fordærvet sine rene og adelsfine Grundtræk! Du kunde jo dog vel have fundet en Brud iblandt dine Lige, thi jeg tør saaledes mene, du her seer en Kvinde, som hverken i Henseende til Stand eller Formue var dig uværdig, da hun hverken i Adelsskab eller Herredømme giver dig det Mindste efter, men er saa mægtig en Dronning, at kun hendes Kiøn forbyder hende at være Konge, eller rettere sagt, at hun kun behøvede at række en Mand sin Haand, for at opløfte ham paa Thronen, saa med hende sank et Konge-Rige i hvilken Mands Arme hun tillod at omfavne sig, og hvem det timedes, at drage hende til sig med den venstre Haand, fik med det Samme Konge-Spiret i den høire! Naar hun nu selv tilbyder dig sin Haand, da bliver den ei derved mindre værd, thi at hun ei er giftesyg, det vidne de kolde Svar hun hidtil gav med Staal saamangen en Beiler! Saa glem da nu de røde Kinder over Rosen-Roden, stræb at tækkes den høibaarne Dronning, og føl dig lykkelig i hendes Arme!</p>
		<p>Under disse Ord gik Dronningen Amlet imøde med aabne Arme, og han havde fundet saa stor Behag i hendes Tale, at han hjertensgierne mødte hende paa Halv-Veien, sluttede hende i sin Favn, kappedes med hende i Kys og Kiærtegn, og forsikkrede, at han var fuldkommen af hendes Mening.</p>
		<p>See, nu var da Alting klappet og klart, der gik Bud omkring til alle gode Venner og store Herrer, de kom, der blev gjort Gilde, og Amlet og Hærmdrude blev Mand og Kone.</p>
		<p>Med denne sin nye Dronning reiste nu Amlet til Britannien, men lod dog for en Sikkerheds Skyld, hvad heller ingenlunde var af Veien, en heel skotsk Krigshær komme strax bag efter. Den Første han mødte i Nærheden af den brittiske Konges Slot, var hans første Dronning, og hun klagede rigtig nok over, at Frillen, han førde med sig, var hende en Torn i Øiet, men lagde dog til, at efter hendes Mening burde en Kone elske sin Mand høiere, end hun hadede hans Frille, og at hun derfor umuelig kunde være sin Husbond saa fiendsk, at tie med hvad Forræderie, hun vidste der var oplagt imod ham. Den Søn, sagde hun, som er vort Ægteskabs Frugt, kan jeg aldrig betragte, uden derved at bindes fastere til dig, han maa vel hade sin Moders Bedrager, men jeg maa dog elske hans Fader, og den Kiærligheds Lue du har optændt i mit Hjerte, skal ingen Misundelse slukke, og ingen Gienvordighed dæmpe. Derfor vil jeg nu ogsaa aabenbare dig, at der er Noget i Giære mod dig, som ikke er godt, og en Snare spændt for din Fod, vogt dig for din Sviger-Fader, thi han er dig gram, fordi du saa ilde har rygtet hans Ærinde, kun melet din egen Kage, og glemt den Troskab du skyldte ham, som dig udsendte. Saa talde hun, og viiste derved, at hun elskede sin Mand høiere end sin Fader.</p>
		<p>Imidlertid kom Kongen selv ud imod sin Svigersøn, og sagde ham mange smukke Ting, men det kom aldrig inden for hans Tænder, og at han bød ham til Giæst var kun for at lokke ham i Fælden. Det mærkede Amlet ogsaa godt, men besluttede dog at skjule sin Mistanke ligesaa godt som Kongen skjulde sit Fiendskab, tog et Harnisk indenfor sine Klæder, og reed saa til Slottet med tohundrede Ryttere, da han heller vilde vove sit Liv, end have Ord for at være bange. Begge Slots-Portene stode paa vid Gavl, saa der var frit Kiørind, men i den dunkle Hvælving stak Kongen saa trofast til Amlet, at, havde ikke Harnisket været, var Spydet gaaet lige igiennem ham. Nu derimod slap han med at blive let saaret, vendte sin Hest og travede hen hvor han havde ladet Skotterne lægge sig i Baghold. Herfra sendte han den fangne Speider til Kongen, som skulde forklare, hvorledes han, efter Hærmdrudes Befaling, havde listet sig til at bortsnappe Kongens Brev, hvoraf da skulde følge, at Amlet ingenlunde havde bedraget Kongen, men at den skotske Dronning var ene og alene Skyld i det Hele. Kongen lod sig imidlertid ikke holde op med Snak, men forfulgde Amlet paa staaende Fod, og anrettede et stort Nederlag paa hans Krigshær. Amlet saae, der var ikke andet for end næste Dag at vove et Slag, men da hans fleste Folk vare faldne, tiltroede han sig ikke Styrke nok, og hittede derfor paa det Raad, at opvække de Døde saa godt han kunde, det vil da sige: stille dem op med Spiler og Stivere i deres fulde Rustning, deels til Fods, ved Hjelp af en Hob Stene der laae, og deels til Hest, hvor han bandt dem fast. Det kom da virkelig til at see ud, som han havde faaet en betydelig Forstærkning, thi der var netop ligesaamange staaet op i Dag, som der faldt i Gaar, og de udgjorde ligesom en Kile, saa Pudset var ikke nemt at opdage. Den Tid var ingenlunde spildt, som han anvendte paa det Stykke Arbeide, thi om Morgenen, da Soel gik op, stod hele Troppen i Straale-Skiæret, og frembød virkelig et forbausende Skuespil af Dødninger, som havde reist sig til Kamp, Hensovne, der truede med blinkende Sværd. Slagne med Rædsel over dette Syn, holdt Britterne det for raadeligst at flye i Tide, saa <em>de, som i levende Live vare slagne til Jorden, overvandt nu efter Døden deres Banemænd!</em> Længe nok kan man trættes om, enten Amlet havde meest sin Snildhed eller Lykkens Gunst at takke for Seieren, men nok er det, at han blev Seier-Herre, og Britte-Kongen, som ikke ret havde lært at tage Benene med sig, faldt i Flugten for de Danske. Efter nu derpaa at have forstyrret den brittiske Røver-Rede, drog Amlet med et uskateerligt Bytte og begge sine Hustruer hjem til sit Fædreneland!</p>
		<p>Imidlertid var Rorik død, og en vis Viglet kommet paa Thronen, som i Amlets Fraværelse havde holdt et ugudeligt Huus med hans Moder, og berøvet hende alt hendes kongelige Liggendefæ, under det Paaskud, at hendes Søn, ved selv at sætte sig paa den jydske Throne, havde krænket Leire-Kongens Ret, hvem det ene tilkom at give og at tage Konge-Navn i Dannemark. Denne Fornærmelse bar Amlet saa taalmodig, at han endog, for at stoppe Munden paa Bagtalelsen, oversendte Viglet den kostbareste Deel af sit vundne Bytte, og først siden, ved en god Leilighed, gav han sin Vrede Luft, og bekrigede Viglet, hvem han ogsaa overvandt, og fordrev Fjaller, som var Statholder i Skaane, langt bort, efter Rygtets Sigende, til <em>Undens-Ager,</em> et Sted, som for Resten Ingen af vore Folk kiender Noget til. Viglet kom dog imidlertid ved Hjelp af Skaaninger og Sællandsfarer, igien paa Benene, og udæskede, ved en Herold, Amlet til standende Strid. Denne klarøiede Helt saae sig nu omflagret af tvende fiendtlige Skikkelser: Skiændsel nemlig, og Død; vilde han tage imod Udfordringen, stod Døden ham truende for Øine, og vilde han afslaae den, sank han som en Kryster under Skiændselen. Dog, eftersom hans Blik var stadig hæftet paa Dyden, da beholdt ogsaa Lysten til ufordunklet at bevare dens Ædelsteen, Overvægt i hans Sjæl, og det priselige Efter-Mæle, han inderligst attraaede, overdøvede hans Hjertes bange Slag, Dødens Skrække-Billeder opløstes i Straalerne af den sande Ærens Soel, og det slog ham, at Forskiellen imellem Kryster-Liv og Helte-Død er saa omtrent den samme som mellem Gabe-Stokken og Konge-Stolen! Hvad der imidlertid bekymrede ham meer end hans forestaaende Fald i sig selv, var at hans inderlig elskede Hærmdrude derved kom i Enkestand, og han gjorde sig al optænkelig Umage for, at skaffe hende en god Mand, endnu før han gik i Slaget, men Hærmdrude forsikkrede, at hun havde Mod og Mandshjerte til at følge ham tro midt ind imellem de skarpe Sværd, og sagde, at det maatte være et Afskum af en Kvinde, som ei turde lægge sine Been ved sin Ægte-Mands Side. Det var store Ord, men som hun havde kun liden Ære af, thi saasnart Slaget, som stod i <em>Jylland,</em> var forbi, og Amlet faldet for Viglets Haand, lod hun sig ikke alene godvillig fange, men tillige omfavne af Seier-Herren!</p>
		<p>Saaledes gaaer det med alle Kiællinge-Løfter: de adspredes som Avner for Vinden, og synke som Bølgen i Havet, men hvem vil ogsaa stole paa et Kvinde-Hjerte, der skifter Sind, som Blomsten fælder Blade, som Aars-Tider vexle, og Hændelser udslette hinandens Spor. Med den Undskyldning, at Loven er ærlig, men Holden besværlig, løser sig den letsindige Kvinde fra sine store Løfter, og flagrer did, hvor den glimrende Fristelse vinker, glemmer hurtig det Gamle, og griber begiærlig det Ny, kan aldrig stædes, og er som en Bold for de skiftende Lyster!!</p>
		<p>Saa døde da Amlet, end veed man i Jylland at vise hans Gravhøi, og en Mark, som bærer hans Navn; og det skal være hans Efter-Mæle, at havde han kunnet levet sin Alder ud med Lykken i Følge, da vilde hans herlige Anlæg udviklet sig i meer end <em>Herkuliske</em> Bedrifter, og smykket hans Tinding med Halvgude-Krandsen!</p>
		<p>Viglet opnaaede uanfægtet paa Thronen en høi Alderdom, og fik saa sin Helsot.</p>
	</section>

	<section id="chapter-13"
		class="chapter"
		style="page: book-4">
		<h2>Vermund og Uffe.</h2>

		<p>Vermund blev Konge efter sin Fader, og sad i mange Aars Dage uanfægtet og tryg paa sin Throne, medens Landet kunde rose sig af at nyde den dybeste Rolighed. Hvad ham fattedes i hans kraftfulde Alder, var kun en Arving, men tit kommer Lykken, naar den ventes mindst, og saa gik det her, thi i sin Alderdom avlede Vermund Sønnen, han i sin Ungdom og i den lange Række af Manddoms-Aar forgiæves havde ønsket sig. Sønnen blev kaldt <em>Uffe,</em> og overgik snart i Størrelse og Førlighed alle sine Jævnaldrende, men med hans Indvortes syndes det saa slet bevendt, at hvem der saae ham i hans Opvæxt, antog ham for et Kiød-Hoved og Føde-Nød, som der aldrig kunde blive en fornuftig Mand, end sige Konge af; thi han tog som Barn aldrig Deel i nogen Leeg eller Munterhed, og fandt slet ingen Fornøielse i <em>Tale</em> og <em>Smiil,</em> disse de lysteligste Udtryk af <em>Menneske-Livet.</em> Saaledes hensleed han da taus og mørk sine Ungdoms Aar, og Ingen drømde om, at han der nu gik for et Drog, engang skulde giælde for et Vidunder, eller at man engang skulde kappes om at ligne ham i Kiækhed og Viisdom, hvis Træghed og Dumhed nu var til et Ordsprog! Vermund, som med Sorg bemærkede Uffes Dorskhed, vidste ikke bedre Raad end at gifte ham med en Daatter af <em>Fro-Vin:</em> Statholderen i <em>Slesvig,</em> som var en meget berømt Mand, og havde, i <em>Kette</em> og <em>Vig,</em> to haabefulde Sønner; thi Svogerskabet med en saa udmærket Familie, meende Vermund, kunde være et godt Rygstyd for Uffe, og paa en Maade skiænke Riget hvad han manglede.</p>
		<p>Nu er det at mærke, at i de samme Dage var der i Sverrig en Konge, ved Navn <em>Atisle,</em> som havde saa sine egne Manerer, og gav Rygtet nok at bestille. Efterat han med sit Sværd havde gjort alle sine Naboer hvad Ulykke han kunde, var han bange for at det skulde ruste, og hans Tapperheds-Rye gaae forloren, dersom han sad med Hænderne i Skiødet, og desaarsag havde han immer nye Optøier for ved sit Hof, som han selv tog meget ivrig Deel i. Blandt Andet hittede han ogsaa paa den nye Skik, hver Dag, mutters ene, at giøre en Udvandring i fuld Rustning, og det, deels fordi at, efter hans Mening, beroede hele Krigs-Handteringen fornemmelig paa, at man var daglig vant til at omgaaes med Vaaben, og deels fordi han meende, at Rygtet om dette ny Slags Hofværk skulde endnu lægge et lille Korn til hans Berømmelse. Imidlertid seer man godt, det var ikke nær saa meget Ærgierrighed, som Overmod, her drev sit Spil, saa han vilde egenlig vise, at han <em>turde trodse Alt,</em> og var ikke bange for at han skulde blive forbluffet, om han saa mødte Fanden selv.</p>
		<p>Samme Kong Atisle seilede til Dannemark, og udæskede Frovin til Strid, hvorpaa der ved Slesvig stod et stort Slag, som kostede meget Blod paa begge Sider, indtil endelig Høvdingerne mødtes, for at afgiøre Trætten ved en Tvekamp, og skabde sig, ved Siden af den store Valplads, en mindre, blot til eget Brug. Det var netop ret i begge de Herrers Smag, thi hvem der stoler paa egen Kraft, vil ikke gierne lade det være nok paa anden Haand at forsikkre Fienden om sit Mod, men giver ham helst Troen i Hænderne, og det gjorde nu baade Atisle og Frovin med drøie Sværd-Slag, men tilsidst maatte Frovin dog bukke under, og da Hovedet først var borte, faldt det ikke Atisle vanskeligt at sønderhugge Skroget, eller slaae den høvdingløse Dane-Hær. Derpaa vendte han tilbage til Sverrig, og lod ikke alene Frovins Drab afmale mellem sine store Bedrifter, men helmede aldrig med, ret som en Pralhans, at broute deraf, og det gik da ham med Æren, som Andre med Pengene, at han satte i Halsen Alt hvad Haanden forhvervede, thi Selv-Roes stinker, og at udbasune sin egen Ære har man kun Skam af.</p>
		<p>Imidlertid lod Vermund, som billigt var, Børnene nyde Godt af Faderens Fortjeneste, som var faldet for Fædrenelandet, og ophøiede Frovins Sønner til hans efterladte Værdighed, men det ansaae Atisle for en Krigs-Erklæring, og kom igien, opblæst af sin forrige Seier, ikke med en Klat Folk i et Par Skibe, men med hele Sverrigs forenede Magt og Styrke, ret som om han, lige med Eet, vilde sluge hele Dannemark.</p>
		<p>Vermund opholdt sig just dengang paa <em>Jelling-Gaard,</em> og did skikkede Kette strax sin Banner-Mester <em>Folke,</em> for at underrette Kongen om hvad der var paa Færde. Folke fandt Kongen siddende med sine gode Mænd over Borde, og det skulde Ingen sige, at han satte Skræk i Nogen, ved at rygte sit Ærinde, thi han saae Tingen fra den bedste Side, og sagde: her kommer jeg, Kong Vermund, med en glædelig Tidende, thi nu er det kommet af sig selv, hvad du har ønsket en Stund, og længdes efter: en gyldig Aarsag til en god Krig, en herlig Leilighed til en hurtig Seier, og en dygtig Hob Fiender, som man kan have nogen Ære af at knække Halsen paa! Er det ikke dog en velsignet og lystelig Ting, saa uformodenlig at finde, lige i Dørren, løbende i Hænderne, hvad man har sukket efter saalænge! Er han ikke nu kommet, han der ovre fra Sverrig, Atisle, som de kalde ham, med saa mange Folk, saa de mylrer igien, og bilder sig ordenlig ind, han har Lykken i Lommen! Nu er der intet Spørgsmaal om, han holder jo nok Stand, at sige, til han dratter omkuld, og løber ikke langt, og er vi da ikke Lykkens Kiæle-Dægger, aldenstund Fienden nu selv maa komme, og læge det Saar, han gav os forleden!</p>
		<p>Nu, sagde Vermund, det kalder jeg at bære Feide-Bud som en Dannemand og en brav Karl, sæt dig nu ned, og tag en Bid at vederkvæge dig paa, thi du er udentvivl ridt fastende af Bye, og det var Synd, at du skulde sulte! Tak! sagde Folke, men jeg har ingen Stunder. Nu saa tag dig dog en Taar at lædske dig paa, sagde Kongen, skiænk i mit <em>Guld-Bæger</em> til ham! Drik ud, min Søn, og stik Bægeret til dig! man bliver gierne tørstig, naar man rider sig heed, og Haanden maa være saa reen som den vil, saa bærer dog Bægeret Prisen til Øse saavel som til Drikke-Kar!</p>
		<p>Disse livsalige Konge-Ord gjorde den store Gave dobbelt dyrebar for Unger-Svendens Hjerte, og med inderlig Glæde udbrød han: før Kongen nu skal see mig vende Ryg i Slaget, vil jeg have drukket dette Bæger fuldt af mit eget Blod!</p>
		<p>Det er et Løfte, sagde Kong Vermund, som jeg kalder fuld Betaling for min Skiænk, og naar Gaver stædes saa, da maa man ret af Hjertet sige: det er mere glædeligt at give end at tage!</p>
		<p>Ingen tænke nu heller, at det var store Ord, som havde ingensteds hjemme, nei, Haand og Mund de fulgdes ad hos Folke, han trængde vældig frem i Slaget, og mødte, midt i Fiende-Flokken, Atisle, hvem han sloges med saalænge, til Kongen gav tabt, og flygtede saaret, med samt sin Hær, som vendte Ryg, saasnart han veeg, ned til sine Skibe. Folke fulgde ogsaa med, lige til han sank, udmattet af Arbeide, Hede og Tørst, og nu betalde han med Æren sin Konge Lædske-Drikken, i det han tog af sit eget Blod i sin Hjelm, og drak til Vederkvægelse. I det Samme kom Vermund netop forbi, og udbrød, da han saae ham med Blod-Bollen for Munden, i de høieste Lovtaler over hans Trofasthed og Helte-Gierning, men Folke afbrød ham blot med de Ord: Dannemand maa holde Tro og Love, og udentvivl havde han ligesaa megen Ære af dette Svar, som af Kongens Roes!!</p>
		<p>Da nu Slaget var endt, drog Seierherrerne deres Rustning af, som Krigsbrug er, og satte sig ned i Mag hos hinanden, og imellem anden Snak, som da kom paa Bane, sagde Kette, som var Statholder i Slesvig, at hvad han allermeest forundrede sig over, det var, hvordan Atisle havde kunnet slippe bort med Livet, aldenstund han dog havde været første Mand paa Pletten, og den sidste, som tog Flugten, og var den iblandt alle Fienderne, som de Danske var meest opsatte paa at faae nedlagt!</p>
		<p>Ja, sagde Vermund, den Ting lader sig imidlertid ret godt forklare, thi seer du vel, der er fire Slags Folk i enhver Krigshær: det første Slags er de virkelige Helte, som veed at holde til Raade med deres Kiækhed, hugge djærvt paa hvem der staaer imod, men undsee sig ved at være Flygtninger paa Nakken; thi det er gierne aldrende, forsøgde Kiæmper, som veed, at Ingen tvivler om, de har jo Hjertet paa det rette Sted, og at hvad man i Krig har Ære af, er ei at forfølge de Slagne, men at slaae de Kiække. Det andet Slags Krigsfolk bestaaer af Karle, som krye sig af deres Mod og Styrke, de kiende ingen Medlidenhed, men rase ublue frem, og dem er det det Samme, enten de ramme Fienden for eller bag, thi det er gemeenlig unge Bruushoveder, som bare tragte efter at giøre Opsigt og komme for Orde, og som derfor, ophidsede baade af det varme Blod og af Ærgierrighed, styrte hovedkulds frem, uden at spørge om, enten det er Godt eller Ondt, hvad de giør. Det tredie Slags er saadanne Folk, som staae og svede Angestens Sveed, og tør hverken gaae frem eller tilbage, aldenstund de har Frygten i Hjertet, og Skammen paa Nakken, og det er gierne adelige Junkere, som ikke have arvet Andet end Navnet efter berømmelige Forfædre, eller ogsaa det er rige Herremænd, som har skrabt Forgyldingen af Skjoldet og lagt paa Kiste-Bunden, og er nu bange for at rives bort fra alle deres gode Sager, saa de vil heller døse Livet hen, end adelig opoffre det. Slige Folk er egenlig kun med <em>for et Syns Skyld,</em> og skal de giøre noget Gavn i Slaget, da maa det være med deres høie Vext, fornemme Udseende og glimrende Rustning, saa de staae som Skilderier af Fortidens Helte, thi slaaer deres Skygge ikke Fienden, for deres Arm er han sikker nok! Endelig er der ogsaa en Deel, der kun <em>lade,</em> som de gik i Krig, og holde sig meget forsigtig allerbagest, komme sidst og løbe først, og det er Nullerne paa Høvdingens Regnebræt, som ere nemme at kiende, thi de bære Frygten til Skue, see sig bestandig om efter et Smuthul, og selv naar Fienden flygter, slæbe de Benene efter sig, for ikke at brænde sig paa hans Ryg! Det gjaldt da altsaa kun om, at den svenske Konge kunde hytte sig for det ene Slags Folk, der hugge ligesaa gierne Løst som Fast, og hvis Skyld det da sikkert ikke er at han slap, men de har nu ikke kunnet faae Ram til ham, og for de Andre var han temmelig sikker. Heltene har, som sagt, deres gode Grund til ikke at følge de Slagne i Hælene, og holde sig gierne tæt sammen, for at ikke Seieren skal tabes igien inden den ret er vundet, men Fienden, hvis han vender sig, strax finde Folk, der kan forsvare hvad de har gjort. Stads-Karlene, som har havt Ondt under hele Slaget, holde snarere igien, end de løbe om Kap efter Fienden, og selv om Nogen af dem havde naaet Kongen, turde de dog ikke slaaet til ham.</p>
		<p>Kette fandt, at Kongen havde Ret, og forundrede sig nu slet ikke længer over, at Atisle var sluppet.</p>
		<p>Saa frelste da Atisle sig ved Flugten og kom hjem til Sverrig, men hvad han ikke havde pralet før af Frovins Fald, det gjorde han nu, saa det var ret ækkelt at høre ham, Dag ud og Dag ind, aldrig at snakke om Andet, end hvilken Pokkers Karl han var, som havde gjort den Helte-Gierning! Det skulde nu sagtens lade, som om han slet ikke regnede den Skam, han havde af sit Nederlag og sin Flugt, men det kunde man godt mærke var langt fra, saa Selvrosen for den gamle Seier, var nu ikke andet end et Plaster, han vilde lægge paa det aabne Saar, der sveed ham til Marv og Been. Da nu imidlertid Kette og Vig fik at spørge, hvordan han gik og skabde sig, blev de, som man nok kan tænke, meget fortrydelige, og svoer en høi Eed paa, at de vilde hevne deres Fader. Da de nu imidlertid ikke troede at kunne naae deres Ønske i aaben Feide, reiste de ene to, og kun <em>let bevæbnede,</em> over til Sverrig, hvor de skjulde deres Spyd i den Skov, som Atisle, efter Rygtets Sigende, pleiede eenlig at giennemstrøife, og gik derpaa til Kongens Gaard, hvor de opholdt sig en Tidlang, og kaldte sig landflygtige. Da nu Atisle engang spurgde dem, hvad Lands-Mænd de var, og hvorfor de gik i Landflygtighed, fik han til Svar, at de vare Slesvigere, og havde forladt Fædrenelandet for et Mand-Drabs Skyld, men der var to Meninger om den Tale, thi de meende, <em>det Mand-Drab,</em> de havde i Sinde, Kongen tænkde derimod, det var et, de havde begaaet. Tingen var, at fordum ansaae fornemme Folk det for en Skam, at gribes i Løgn, og naar derfor Nogen vilde udfritte dem, brugde de gierne det Kneb, at give et tvetydigt Svar, som var ganske rigtigt, naar det blev ret forstaaet, men som Fritteren ventelig tog op i en gal Mening, og knækkede en huul Nød, uden dog at kunne sige, de havde svaret galt, da de kun havde undveget et paatrængende Spørgsmaal!</p>
		<p>Siden I ere fra Dannemark, blev han ved, saa kan I vel sige mig, hvad jeg gierne gad vidst, hvem man der anseer for Frovins Banemand? Nei, sagde Kette, man tvivler om, der er Nogen, som med Rette kan rose sig af den store Helte-Gierning, aldenstund det er vitterligt, at Frovin faldt midt i et Feldtslag. Da er det en meget utidig Tvivlraadighed, sagde Atisle, eftersom man jo kunde see for sine Øine, at jeg slog ham i Tvekamp! Har ellers den Frovin efterladt sig nogen Sønner? Ja, to for een, sagde Kette. Dem gad jeg seet, sagde Kongen, hvor store og hvor gamle kan de omtrent være? Da, naar du seer os, sagde Kette, er det, som du saae dem selv op ad Dage, thi vi er lige gamle, og skal ligne dem paa et Haar. Saa! sagde Kongen, da, dersom de lignede deres Fader i Mod og Manddom, fik jeg to haarde Nødder at knække! Snakke de ikke brav tit om deres Faders Fald! Nei, sagde Kette, Snak har man nok af, det nytter kun lidt at rive et Saar op, som der ingen Raad er for, og tit skal man <em>aldrig</em> anke paa en ubodelig Skade. Det var saameget sagt, som: Immer-Biæf, han bider aldrig!</p>
		<p>Atisle gik, som sædvanlig endnu hver Dag ud alene, for at hærde sig, og saa var det da engang, at baade Kette og hans Broder gik bag efter, og mødte ham med Vaaben i Haand. Saasnart han saae dem, tænkde han nok, de vilde ham til Livs, men blev dog staaende og satte sig i Lave, da han ansaae det for en Skam at undvige dem. Her komme vi, sagde de saa, for at hevne Frovins, vor Faders Drab, og det især, fordi du saa overmodig brouter af at være hans eneste Banemand! Ja, kiære Børn! sagde Atisle, det er dog rigtig en betænkelig Sag, eller rettere, reen Dumdristighed af saadant et Par unge, spærlemmede Knøse, at give sig i Kast med mig, og tag jer i Agt, at I ikke viser Tænder ad mig, saalænge til I selv kommer til at bide i Græsset! Forhast jer dog nu ikke af en blind Ærgierrighed, thi det var Skade om saadanne to haabefulde Ynglinger skulde døe i deres Barndom! Spar det unge Blod og det spæde Adelskab, og slaae de gale Tanker af jeres Hoved, at det er rart at falde som Vove-Halse! Vil I være rolige, skal jeg saamænd endda gierne i klingende Mynt betale, hvad Skade jeg gjorde ved at slaae jeres Fader ihjel, og det maa I jo dog holde for en stor Ære, da det kan lade, ligesom I havde paa en Maade forbluffet mig, og piint Mandebod ud af saa vældig en Herre, skiøndt, det forstaaer sig selv, at det gode Raad giver jeg ikke, fordi jeg har faaet Hjerte-Klappelse, men af inderlig Medlidenhed over det unge Blod! Ja, Snak har vi nok af, sagde Kette, og tænker du, at dine Penge-Løfter kan bøie vort Hjerte til at opgive saa retfærdig en Blodhevn, da tager du mærkelig feil! har du Mod, saa kom an, og prøv i en Tvekamp, om jeg kan løfte mit Sværd!</p>
		<p>Saaledes gav da Kette Slip paa sin Broders Bistand, og vilde kiæmpe alene, for ikke at komme i Vanrygte som en Niding, thi hos de Gamle ansaaes det ikke alene for ubilligt, men for et Nidingsværk, naar To gik mod Een, saa den nemme Seier man saaledes vandt, fik man aldrig nogen Ære, men tvertimod Skam for, ligesom man endnu siger: Een imod Een, og To imod Fanden! Atisle var imidlertid saa overmodig, at han blev ved at bede dem kun smukt broderlig følges ad, thi, sagde han, siden I endelig vil brække Halsen, saae jeg dog helst, I ikke tabde Hovedet for tidlig! Den Nænsomhed var som en Brand i Kettes Næse, thi han følde sig paa det Høieste krænket ved den Foragt der laae i saadant et Tilbud, og svarede derfor blot, at om han saa skulde ligge paa Stedet, gav han aldrig sit Minde til Sligt. Da han nu derpaa begyndte Kampen for ramme Alvor, vilde Atisle i Førstningen spille ædelmodig, stod ligesom og legede med ham, og prikkede bare ganske lettelig til hans Skjold, og det maa man sige var at forsvare sig, ikke med Nebbet men med Kammen! Saaledes gik det enstund, hvorpaa Atisle atter bad Kette dog endelig tage sin Broder til Hjelp, thi: sagde han, <em>nu</em> behøver du jo dog <em>ikke</em> at skamme dig ved at tage imod Understøttelse af en Vennehaand, da Erfaringen har lært dig, at der kommer ikke det Mindste ud af dit Arbeide! Nei, sagde Kette. Ja, sagde Kongen, saa sparer jeg dig heller ikke længer, og det var ikke heller tomme Trudsler, thi med det samme huggede han til af alle Livsens Kræfter, men Kette blev ham heller Intet skyldig, og kløvede med et Hug hans Hjelm, og mærkede ham i Hovedet. Det var et ganske artig Skaar, og Atisle blødte som en Tyr, men nu blev han ogsaa vred, og blev ved at slaae Dommedags-Slag paa Kette, saalænge til han sank i Knæe! Da Vig saae det, kunde han ikke bare sig længer, Naturen gik over Optugtelsen, Hjertet løb af med Forstanden, han kunde ikke taale at see sin Broder nedbøiet, uden at holde sin Haand over ham, og foer ind paa Atisle. Her havde han imidlertid ingen Ære af at hjelpe sin Broder, thi det streed imod Tvekampens Lov, og fulgde her ingen Skade med Skammen, saa var just derfor Skammen desstørre; men det tillod Broder-Kiærligheden ham ikke at overveie.</p>
		<p>Da nu Brødrene saaledes paa den nemmeste, men ikke paa den smukkeste Maade, havde taget Atisle af Dage, vilde de ogsaa det skulde være alle Mand vitterligt, huggede derfor Hovedet af, hængde Skroget paa en Hest, og førde det ud af Skoven, til den næste Landsbye, hvor de overleverede det til Byemændene med den Beskeed, at det var Frovins Sønner, som havde været der, og hevnet deres Faders Død paa den svenske Kong Atisle.</p>
		<p>Seierrige kom nu Brødrene hjem til Fædrelandet, hvor Kong Vermund gjorde overmaade Meget ad dem, og sagde, at de havde gjort en god Gierning, og han maa da have seet mere paa Æren af at have nedlagt saadan en Modstander, end paa Vanrygtet for at have baaret sig usømmelig ad dermed, eller ogsaa han har meent, at man i Grunden aldrig kunde have nogen Skam af, at slaae saadan en Voldsmand ihjel. Udenlands derimod tænkde man anderledes herom, og gjorde det til et Ordsprog, der løb ud paa, at de tappre Danske havde i <em>Tve</em>-Kamp slaaet baade Kongen og den gamle Gaards-Ret ihjel!</p>
		<p>Da nu tillige Vermund mistede <em>Synet</em> af Ælde, ansaae Kongen af Sachsen Dannemark for et hovedløst Rige, og skikkede Vermund Bud, om han ikke nok nu, da han havde overlevet sig selv, vilde oplade ham Riget, for at Fædrenelandet ikke, under en herskesyg Konge, som gik i Barndom, skulde ødelægges baade ved Lov-Brud og Sværd-Slag! Saameget kunde han dog vel endnu nok begribe, at en Mand, der baade aandelig og legemlig travede i Mørket, duede ikke til at være Konge! Imidlertid, hvis han ikke syndes om det Forslag, men havde en Søn, som turde gaae i Kreds med hans, saa vilde Kongen af Sachsen ogsaa tillade, at hvilken af dem der vandt Seier, maatte regiere i Dannemark. Vilde han derimod ingen af Delene indrømme, da skulde han kun spare sine faderlige Formaninger, og rykke i Marken, thi saa vilde Kongen af Sachsen see, om han ikke dog nok med det Onde kunde nøde ham til, hvad han ikke vilde med det Gode!</p>
		<p>Med et dybt Suk svarede Vermund: det kalder jeg topmaalt Uforskammenhed, at bebreide mig min Alderdoms Skrøbelighed, da Ingen skal kunne sige, jeg nu maa bære mine graa Haar med Sorgen, fordi jeg i min Ungdom krøb feig i Skjul, naar Sværde goel! Ei mindre usømmeligt er det, at lægge mig en Blindhed til Last, som er nødvendig Følge af min høie Alderdom, og en Modgang man dog heller skulde ynkes over end spotte med! Vilde jeg giøre Giængiæld, da kunde jeg med langt anderledes Grund bebreide Kongen af Sachsen hans Utaalmodighed, der ikke engang tillader ham at tage Velanstændigheden i Agt, og oppebie en bedaget Oldings Død, før han forlanger hans Rige, da man jo dog har langt mere Ære af at arve de Døde, end at plyndre de Levende! Gaaer jeg imidlertid i Barndom, da gaaer det dog ikke saavidt, at jeg har glemt, af hvad Rod jeg randt, og vil fledføre mig hos en udenlandsk Herre, og til ydermere Beviis er jeg rede til at gaae selv i Kredsen!</p>
		<p>Nei, sagde Gesandterne, det veed vi godt, at vor Konge er ingen Nar, at slaaes med en blind Mand, thi baade var det latterligt, og tillige saa usømmeligt, at han vilde blive baade rød og bleg ved blot at tænke derpaa, men vi synes, det er ligefrem, at det Hele er en Sag imellem Begges Arvinger, som det er bedst de Paagiældende selv afgiør med hinanden.</p>
		<p>Herved studsede de Danske, og vidste i en Hast ikke, hvad de skulde svare, men da Uffe, som just var selv tilstæde, mærkede det, var det, som om han paa een Gang fik baade Mund og Mæle, thi han bad nu strax sin Fader om Forlov til at tage Svaret!</p>
		<p>Hvem er det, sagde Vermund, som her vil give sit Ord i Laget!</p>
		<p>Det er Uffe, svarede Kongens Tjenere.</p>
		<p>Ak! sagde Vermund, er det dog ikke nok, at jeg maa lade mig spotte i min Ulykke af stolte Udlændinger, skal jeg nu drikke den samme bittre Skaal af mine egne Undersaatter!</p>
		<p>Da nu imidlertid alle med een Mund hellig forsikkrede, at det var Uffe, lod Kongen det blive derved, og sagde: velan! det være hvem det vil, saa sige han nu kun frit hvad han mener!</p>
		<p>Reis I kun hjem, sagde nu Uffe til Gesandterne, og hils jeres Konge, at han gjorde Regning uden Vert, da han spidsede sin Næse paa et Rige, der har endnu baade Styrmand ved Roret, og Folk paa Herre-Skandsen, som fattes hverken Kiækhed, Kraft eller Viisdom! For Resten maa han vide, at Kongen af Dannemark er ikke sønneløs, men har en retmæssig Arving, som her tilbyder sig at gaae i Kreds med eders Konge-Søn, og det selvanden, saa han maa tage med af sine Landsmænd, den bedste Kiæmpe han kan finde!</p>
		<p>Gesandterne kunde ikke bare sig for Latter over Heltens Frimodighed, som de meende sad kun i Munden, men ikke desmindre blev baade Tid og Sted til Holmgangen nøie bestemt, og dermed reiste Gesandterne deres Vei.</p>
		<p>Paa de tilstædeværende Dannemænd havde derimod Uffes uventede Adfærd gjort et besynderligt Indtryk, de var som forstenede, og vidste ikke hvad de meest skulde forundre sig over, thi det var for dem, som om en <em>Stum</em> havde faaet Mæle, og en Hare Løvemod. Saasnart imidlertid de Fremmede var borte, udbrød Kong Vermund i Lovtaler over den Mand, der havde svaret saa djærvt, og overbudt Fiendens Pral, ved at udbyde To for Een! Du være for Resten nu hvem du vil, sagde Kongen, saa oplader jeg hellere dig, end den stolte Udlænding mit Rige!</p>
		<p>Men, Kong Vermund! raabde nu Alle, det er jo bestemt din egen Søn, som med sin underlig høie Frimodighed overbød Gesandternes Hovmod!</p>
		<p>Kom nærmere da, sagde Kongen, og lad mine Hænder sige mig, hvad der er skjult for mine Øine!</p>
		<p>Uffe kom, og alt som Vermund befølede ham fra Top til Taa, overtydede han sig mere og mere, saavel ved Lemmernes Størrelse, som Ansigtets Dannelse, om, at det virkelig var Uffe, han havde for sig. Derpaa talede han til ham, og spurgde, hvorfor i al Verden han dog saaledes med Flid havde skjult saa velsignet en Ting, som Røst og Tungemaal er, og hvor det var mueligt i en Række af Aar at nægte sig Talens Brug og Samtalens Glæder, og lade sig ansee for maalløs født, eller tungelam vorden?</p>
		<p>Jeg tav, sagde Uffe, fordi jeg Intet savnede i min Faders Ord, og fandt ingen Trang til at opløfte min Røst, førend nu da jeg saae, at kaadmundede Udlændingers Skvalder bandt Tungen paa beskedne Dannemænd!</p>
		<p>Men, sagde Vermund, hvad var egenlig din Grund til at udbyde To for Een?</p>
		<p>Dertil havde jeg mine gode Grunde, svarede Uffe, thi kun naar en Dannemand gaaer Ene mod To, er det betalt, som man bebreider os, at To gik imod Een, da Kong Atisle faldt; med nye Midler skal man læge gammel Skade, og en indgroet Plet kan kun bedækkes med fordobblet Glands, Vanrygte kun overdøves af tilkiæmpet Lovsang!</p>
		<p>Vermund gav Uffe det Vidnesbyrd, at det var Altsammen vel betænkt, men bad ham dog nu øve sig i Vaaben, som han var uvant med at handtere.</p>
		<p>Nu kom man da frem med det ene Pandser efter det andet, men alle saa sprængde Uffe dem, naar han vilde drage dem ned over sit høie Bryst, og man var ikke i Stand til at finde et eneste, som var vidt nok, thi han var alt for bredskuldret til at passe Rustning med andre Krigs-Folk! Tilsidst kom da Faderens Pandser for en Dag, men selv det var ham for knapt, og revnede, hvorpaa Vermund sagde: ja saa er der intet Andet for, end I maa skiære det heel op i den venstre Side, og hægte det sammen med Hager igien, thi saadan en <em>lille Aabning</em> skal man <em>aldrig regne,</em> naar den kun er paa et Sted, hvor man <em>kan holde Skjoldet for!</em> Seer nu bare til, at I finder ham et Sværd, som han ikke behøver at være bange for, jo kan holde! Det var let nok sagt, men man kom aldrig med saamange, at der fandtes et eneste, som kunde staae sin Prøve, thi det maatte være saa stivt et Blad som det vilde, saa maatte man sanke det op i Stumper og Stykker, naar Uffe bare tog fat, og svang det i Luften en eneste Gang.</p>
		<p>Nu havde jo Kong Vermund rigtig nok et Sværd, som hedd <em>Skrep,</em> og som man skulde lede længe om Magen til i Hvashed, thi hvad det kom for, gik det ogsaa igiennem, og den Ting skulde først findes, som var haard nok til at staae imod, men det Sværd havde Kongen gravet dybt ned i Jorden, fordi der var ingen Udsigter til at hans Søn kunde have nogen Nytte af det, og i <em>fremmede Hænder</em> vilde han ingenlunde det maatte komme. Derfor, da man spurgde Vermund, om han ikke havde et Sværd til Uffes Haand, svarede han Jo, han havde rigtig nok et, der var som gjort til det Samme, naar han bare kunde finde det, men det havde ligget i Jorden i mange Aar, og nu gjaldt det, om han kunde kiende Stedet igien. Nu lod han sig da lede ud paa Marken, og spurgde sig saalænge for, til han i Beskrivelsen fandt alle sine gamle Kiende-Mærker, hvorefter han saa lod grave, trak Sværdet ud af sit Leie og rakde Sønnen det. Det saae kun skrøbeligt ud, og da Uffe syndes det var baade forældet og forrustet, havde han ikke synderlig Troe til at det kunde holde, og spurgde derfor, om han ikke dog burde <em>prøve det</em> paa samme Maade som de andre, da det jo var Pligt at vide vist hvad man havde i Haanden før man lagde den paa Værket! Nei, sagde Vermund, gik dette Sværd i Stykker, da fandt du aldrig noget, som kunde holde, og man skal aldrig vove Noget, hvor Intet er at vinde!</p>
		<p>Da nu den bestemte Tid kom, forføiede man sig til Kamp-Pladsen, som var en Holm i <em>Eider</em>-Strømmen, hvor man ikke kunde komme uden at seile, og her mødtes da Uffe ganske alene med den sachsiske Konge-Søn, og en anden bomstærk Slags-Broder, der skulde hjelpe ham. Bredden paa begge Sider, ja, saa at sige, rundt om Floden, var skjult med Folk, som vilde see den Mærkværdighed, men imedens nu Alles Øine vogtede paa Holmen, gik Vermund hen, og satte sig alleryderst paa Broen, for, hvis hans Søn blev overvundet, at begrave sig i Bølgerne; thi naar hans Slægt var uddød, vilde han ikke leve, og før maatte Hjertet briste, end at han skulde være Vidne til Fædrenelandets Undergang!</p>
		<p>Imidlertid langede begge Sachserne, i en vis Afstand, til Uffe, men han, som <em>kun troede</em> sit Sværd <em>paa det Halve</em><em>,</em> bødede enstund kun for sig med Skjoldet, i den Mening, at det var bedst i Stilhed at udforske, hvilken af Fienderne der var den haardeste Hals, saa han dog, om ogsaa Sværdet brast, med det første Hug kunde skille sig ved ham!</p>
		<p>Sligt faldt nu aldrig Vermund ind, han tænkde det var Afmagt, som gjorde Uffe saa taalig og seendrægtig, flyttede sig lige ud paa Kanten, og ventede, med hældet Hoved, kun paa det sidste Slag, for øiebliklig at styrte sig i Dødens Favn. Dog, Dannemarks gode Vætte holdt sin Haand over den Graahærdede, hvis Hjerte brændte af inderlig <em>Kiærlighed til</em> hans <em>Afkom,</em> og nu begyndte Uffe at bryde sin Stilhed, ved at opløfte Røsten. Først formanede han Prindsen til at komme sin Byrd ihu, og svare til den med glimrende Bedrift, gaae dristelig frem, og ei taale, at en Stodder-Unge skulde overgaae en Konge-Søn i Tapperhed; men da det egenlig var Kiæmpens Mod han vilde forsøge, formanede han derpaa denne til, dog for Alting ikke at krybe i Skjul bag sin Herres Ryg, men ved udmærket Kiækhed retfærdiggiøre den Lid, Konge-Sønnen havde sat til ham, ved af Alle at udvælge ham, som den Ypperste, til sin Stalbroder! Det lykkedes, Kiæmpen skammede sig og kom nærmere, hvor da Skrep skar ham i Stykker, som ingen Ting. Det klang godt i Vermunds Øren, og han sagde: nu hørde jeg Skrep! siig mig bare, hvor paa Lav det ramde? Ja, hvor paa Lav! svarede hans Tjenere, det er ikke godt at sige, for det flakde Krabaten midtad! Paa Timen rykkede Vermund sig ind paa Broen igien, for ikke af Vanvare at miste det Liv, han nys var saa forlegen med!</p>
		<p>Imidlertid stod Uffe og ønskede bare, han kunde faa den Anden til at træde i den Førstes Fodspor, og desaarsag lagde han meget bevægelig Konge-Sønnen paa Hjerte, at da han nu ikke havde Leilighed til at give den tro Tjener, der udgiød sit Blod for ham, et priseligt Eftermæle, burde han dog lade Haanden sige, hvad Tungen ei formaaede, og ærlig hevne hans Død! Nu var han da nød til at trække nærmere, og, efter at have udseet sig et godt Snit, vendte Uffe Bagen af Sværdet til, fordi han var bange, at det tynde Blad skulde springe, og gav saa Konge-Sønnen sit Livsbrød.</p>
		<p>Nu hørde jeg Skrep igien, sagde Vermund, og da Alle forsikkrede ham, at nu havde Uffe nedlagt begge Fienderne, blev han saa glad, at han brast i Graad, saa Glæden fremlokkede nu paa Oldingens Kind de husvalende Taarer, som Sorgen ei havde kunnet udperse!</p>
		<p>Medens nu Sachserne, nedslagne og beskiæmmede, hjemførde under bittre Klager deres Kiæmpers Liig, hilsede Dannemænd Uffe med hjertelig Glæde, og nu forstummede Vanrygtet om Atisles Drab, det nedmanedes med Sachsernes Skiændsel, og de maatte atter bukke for Dannemarks Krone!</p>
		<p>Saa annammede da Uffe, der hans Fader hensov, med Æren tvende Konge-Spir, hvoraf man havde meent, det ene var allerede mere, end han formaaede tilgavns at føre! For sin Beskedenheds Skyld blev denne Herre kaldt Uffe hin Spage, skiøndt Somme vil sige, at Ole skal have været hans rette Navn, og man kan vel ikke tvivle om at han jo med Æren fuldendte det Løb, han saa herlig begyndte, men Tiden har fortæret Ihukommelsen af hans følgende Gierninger! Vi maa da nøies med denne korte Efterretning, og kan kun sukke over, hvor mangen berømmelig Dannemand der har mistet sin Navnkundighed af Mangel paa Mindes-Mærker! O! havde man i gamle Dage været saa lykkelig, at have Folk, der kunde skrevet Latin, da skulde de faaet nok at bestille, da skulde Dannemarks Krønike nu ikke blevet for tynd, intet Land havde da faaet Magen!</p>
	</section>

	<section id="chapter-14"
		class="chapter"
		style="page: book-4">
		<h2>Dan Mykillati.</h2>

		<p>Dan Uffesøn blev Konge efter sin Fader, og ved Krigstog til fremmede Lande gjorde han sig baade navnkundig og udvidede sit Riges Grændser, men ved Storagtighed forspildte han igien sit gode Navn, og kastede Skarn paa sit skinnende Purpur. Saaledes kan Børn vanslægte fra Fædrenes herlige Dyder, saa en Søn af ham, hvis Beskedenhed var et Ordsprog, saae med opblæst Hovmodighed og Ringeagt alle Andre over Hovedet.</p>
		<p>For at smigre sin uhyre Forfængelighed, opoffrede han hvad der var bestemt til at vedligeholde Kronens Glands, øste Penge ud til Narre-Fjas, og forødte saaledes ikke blot hvad han selv paa sine Tog udenlands havde erhvervet, men tillige sit Fædrene Arvegods.</p>
		<p>En Lykke, at saadanne Vanskud dog er en Sjeldenhed paa ædle Stammer!</p>
	</section>

	<section id="chapter-15"
		class="chapter"
		style="page: book-4">
		<h2>Huglet.</h2>

		<p>Efter Denne kom en <em>Huglet</em> til Regieringen, og han skal i et Søslag have nedlagt to svenske Voldsmænd: <em>Hømod</em> og <em>Høgrin.</em></p>
	</section>

	<section id="chapter-16"
		class="chapter"
		style="page: book-4">
		<h2>Frode Bravkarl.</h2>

		<p>Efter Huglet kom Frode, som var, hvad man kaldte ham: en brav Karl, der havde baade gode Næver og et frit Mod, og efterat have nedlagt ti norske Jarler, angreb han Kong <em>Froger</em> af Norge selv, paa den Øe, som endnu efter ham kaldes <em>Frodøe.</em> Denne Kong Froger, som Nogle kalde en Søn af Odin, var meget navnkundig baade for sin Rigdom og for sin Tapperhed, og saadan en Mester i alskens Hofværk, som med stor Glands blev drevet i hans Gaard, at man bukkede ligesaa dybt for ham i hans Ridder-Dragt, som under Konge-Kronen! For Resten havde han, som en særdeles Naades-Beviisning af Guderne, faaet det Løfte, at der skulde aldrig Nogen overvinde ham, uden hvem der, i Kampens Time, kunde med sin Haand tage Støvet op under hans Fødder, og det havde Frode faaet at vide, men derfor bød han ham netop ud til en Tvekamp, i det Haab, at Guderne vel ikke tog ham et lille Kneb unaadig op. Han begyndte nu med at anstille sig meget vankundig i den rette Kiæmpe-Maade, og bad Froger, som han vidste havde megen Erfaring, og forstod den Ting fra Grunden af, at vise sig til Rette! Det syndes Froger meget godt om, at hans Modstander ikke alene kiendte ham for sin Mester i Handværket, men ydmygede sig ogsaa til at bede om Underviisning, og svarede: det priser jeg din Klogskab for, at du, som en ung Mand giver den gamle Æren, og vil lade dig lære af ham, som du sagtens ogsaa kan behøve, thi din glatte Pande og de blanke Kinder vise noksom, hvor langt du er fra at have gaaet Skolen igiennem.</p>
		<p>Froger begyndte nu sin Underviisning med at bestemme Kiæmpernes Plads, og skrev til den Ende to <em>Fiirkanter,</em> af en Alens Længde, ligeover for hinanden. Da nu det var skeet, og hver havde indtaget sin Plads og Stilling, bad Frode Froger, om han ikke vilde bytte baade Plads og Rustning med ham! Dertil var Froger ikke vanskelig at overtale, thi Frodes glimrende Rustning stak ham i Øinene, og det kunde den sagtens, thi ikke alene Sværd-Fæstet, men ogsaa hele Hielmen og Brynien var belagt med Guld, og skinnede som Solen. Det skedte altsaa, og ved nu at tage Støvet op, hvor Froger nys havde staaet, holdt Frode for, han fik et Pant paa Seieren, hvori det heller ikke lod til han tog Feil, thi strax derpaa nedlagde han Froger, og slap da grumme nemt til den store Ære, Mange med megen Umage forgiæves havde beilet til.</p>
		<p>Det maa man sige, var et godt Greb med et lille Kneb!</p>
	</section>

	<section id="chapter-17"
		class="chapter"
		style="page: book-4">
		<h2>Dan Goddreng.</h2>

		<p>Efter Frode fulgde Dan, og han var kun tolv Aar gammel, da han blev sat paa en haard Prøve, thi da blev han giæstet af Gesandter fra Sachsen, som med al Frækhed forlangde, at enten skulde han have Krig, eller betale Skat. Dan følde nok, at han blev rød i Hovedet, og heed om Ørerne, men han følde dog tillige, det var bedre, i sine Drenge-Aar at falde som en Mand, end at leve sin Alder ud som de Andres Dreng, og han kaarede da Krigen. Derpaa løb han ud med hele den danske Flaade, velbemandet med unge Karle, løb ind i <em>Elben,</em> og lagde sine Skibe Side om Side, saamange, at han kunde magelig gaae, ligesom paa en Skib-Broe tverts over Strømmen. Det blev da Enden paa Legen, at Kongen af Sachsen maatte selv drikke den Skaal, han havde skiænket til Dan.</p>
	</section>

	<section id="chapter-18"
		class="chapter"
		style="page: book-4">
		<h2>Fridlev hin Raske.</h2>

		<p>Efter Dan kom Fridlev hin Raske, eller hin Snare paa Thronen, og paa samme Tid havde Holand en vis <em>Hvirvil</em> til Regent, som, i Forbund med de Danske, feidede paa Norge.</p>
		<p>En af denne Hvirvils mærkværdigste Bedrifter var, at han undertvang Jomfrue <em>Rusla,</em> en Skjoldmøe, som stræbde at kappes med de ypperste Kiæmper, og her havde da, hvad kun sjelden er Tilfældet, en Mand dog nogen Ære af at slaaes med en Kvinde. Med fem af hendes efterladte Venner: <em>Brodde, Bilde, Bugge, Fanning</em> og <em>Gunholm,</em> alle fem Sønner af <em>Fyn,</em> som havde udmærket sig i Kampen, indgik Hvirvil derpaa Stalbroderskab, og stolende paa denne Forstærkning, overskar han med Sværdet det Venskabs-Baand, som havde knyttet ham til Dannemark.</p>
		<p>Dette Angreb var især farligt, fordi Ræven havde skjult sig i Løve-Huden, thi Dannemænd drømde aldrig om, uden foregaaende Uenighed, at see en Ven forvandlet til en Fiende, men saaledes er det med somme Folk, at de klappe i Dag, hvor de vil nappe i Morgen, og man skulde hardtad troe, at Folk nuomstunder havde valgt Hvirvil til deres Mønster, thi nu bilder man sig jo ind, at man kan baade lyve og bedrage, og dog være en meget ærlig og retskaffen Mand!!</p>
		<p>Imidlertid, Hvirvil og hans Selskab vendte deres Angreb imod <em>Syd-Sælland,</em> og der mødte Fridlev ham i den Havn, som siden har baaret Navn efter ham. Her blev, <em>den første Dag,</em> stridt paa Liv og Død, som af to Beilere til een og samme Brud, der var kun meget Faa, som ikke heller faldt, end vendte Ryg, saa begge Hære blev hardtad ganske ødelagde, og Ingen kunde sige, han havde vundet, da de omtrent Begge havde tabt lige meget. Natten faldt nu paa, og for at holde <em>Stalbroderskabet</em> ved Lige, lod Hvirvil de faa Skibe han havde tilbage, to og to, <em>lænke sammen,</em> men Bilde og Brodde brød sig kun lidt om, at deres Skibe hængde sammen, thi de blev enige om i al Stilhed at seile deres Kaas, og lade Resten hytte sig selv, hvoraf man da kan slutte sig til, at de havde det hedere om Ørerne end i Hiertet, og gav Broderskabet en god Dag, naar de kun selv kunde slippe heelskindet.</p>
		<p>Saasnart det nu dagedes, og Fridlev saae, der var af den hele forenede Magt ingen flere, end Hvirvil og Gunholm, Bugge og Fanning tilbage, nænde han ikke, at sætte sine faa overblevne og tildeels saarede Kiæmper atter paa Spil, og besluttede derfor Ene at giøre den Ting af, og gaae i Kreds med de Karle. Vel saae det ud som et Vove-Stykke, men deels var det ham i Kiødet baaret, og deels i Klæder skaaret, ei at regne Sligt saa nøie, thi uforsagt var han, og en Kjortel havde han, der skiød Staal som Vand, og som han derfor immer havde paa, og bjergede Livet under, enten han saa gik i Kreds eller Feldt-Slag.</p>
		<p>Godt begyndt er halv fuldendt, kunde Fridlev ogsaa gierne sige, thi det gik, som det var smurt, først faldt Hvirvil, saa Bugge, saa Fanning, og da Fridlev mærkede, at Gunholm med sine Trylle-Vers forgjorde hans Sværd, vendte han Klodden til, og hamrede dermed saalænge paa Hexe-Mesterens Pande, til den tabde al sin Viisdom. Det Stykke Arbeide maatte Fridlev imidlertid betale, thi han havde været for rask, da han vendte Sværdet, og skaaret Senerne over inden i den venstre Haand, saa han beholdt krogede Fingre lige til sin Dødsdag.</p>
		<p>Siden beleirede Fridlev engang Dublin i Irland, og da han fandt, at Muren var ham for stærk, greb han til Haddings gamle Krigspuds, og bandt en Hob Svaler tændte Svampe under Vingerne, hvormed de fløi hjem til deres Reder, og stak Ild i Tagene. Alle saae nu kun efter hvor Ilden var, ikke hvor den kom fra, og imens de slukkede, trængde Fridlev ind, og tog Byen.</p>
		<p>Endelig førde han ogsaa Krig i Britannien, hvor han leed et stort Nederlag, og tvivlede om, at han ved Flugten kunde redde sig ned til sine Skibe, men saa gjorde han ligesom Amlet, reiste de Faldne op, og stillede dem i Rad, saa det lod, som han endnu var lige mandstærk, og havde ingen Skade havt af sit Nederlag. Derved betog han Fienderne ikke blot Lysten til at prøve Styrke, men selv Modet til at holde Stand, saa han beholdt Veien for sig!</p>
	</section>

	<section class="titlepage">
		<hgroup>
			<p>Dannemarks Krønike.</p>
			<h1>Femte Bog</h1>
			<p>Om Frode Fredegods Dage.</p>
		</hgroup>
	</section>

	<section id="chapter-19"
		class="chapter"
		style="page: book-5">
		<h2>Frode Fredegod.</h2>

		<p>Da Kong Fridlev døde, var de Danske enige om at sætte Frode hans Søn paa Thronen, uagtet han kun var syv Aar gammel, thi saa dyrebar var Fridlevs Ihukommelse for alle Dannemænds Hjerter, at selv et Barn af hans Blod syndes dem Kronen værdigst, men for at dog Riget ikke i hans Barndom skulde forfalde, udnævnedes der paa en almindelig Herredag tolv Mænd til hans Formyndere, som udmærkede sig baade ved udvortes Anseelse og ved deres store Forstand. Af disse skulde Brødrene Koll og Vestmar være Frodes Foster-Fædre; Aage, Isulv og otte andre berømte Mænd derimod paa hans Vegne staae for Styret, og saaledes kom da Dannemark under Formynder-Skab, og havde kun i Haabet en Konge! Paa Rigens Strømme raadte imidlertid <em>Odd,</em> en Brodersøn af Frode, der, som hans næste Frænde, var sat over Flaaden.</p>
		<p>Kolls Kone hedd Gøtvor, og det var Pokker til Kvinde, thi grov var hun i sin Mund som en Fisker-Kiælling, og havde en Tunge som en Ragekniv, saa jeg er tilfreds, enten det var de allermeest veltalende Mænd, eller de allerstørste Ordgydere, Ingen kunde staae til Munds med hende. Ja, Mage til Kvinde paa den Maade har der nok aldrig været, thi det var ikke dermed nok, at hun kunde skiælde og smælde, og lade Munden løbe som en Peber-Kværn, men hvem der mundhuggedes med hende, maatte tage Tingen paa hvilken Leed de vilde, saa var hun hjemme, Somme satte hun i Spørgsmaal, og Somme stak hun med Giensvar; Somme druknede hun i en Møding-Pøl af Skiældsord, og Somme bandt hun Munden paa, ved at hilde dem med Spidsfindigheder. Ikke den største Kiæmpe var da her i Stand til at afvæbne en værgeløs Kvinde, thi i Munden havde hun et Pile-Kogger, som blev aldrig tomt, og saa forslagen var hun, at sødere end hun kunde heller ingen tale, hun kunde baade stave og lægge sammen, baade koble og skiære, stifte Venskab eller Fiendskab, og var med et Ord: <em>tve-tunget</em> i alle Maader.</p>
		<p>Med denne Kvinde havde Koll tre Sønner, og hans Broder Vestmar havde ikke mindre end tolv, hvoraf de tre var Trillinger, og havde eet Navn, nemlig: <em>Grep,</em> og vare udlærte Slags-Brødre baade paa Hug og paa Stik. Disse Kolls og Vestmars Sønner var allerede som Grønskollinger de største Gavtyve, der kunde gaae paa Guds grønne Jord, og havde bidt Hovedet af al Skam. Sviregaster og liderlige Fugle var de tilbunds, ingen Mand kunde have sin Kone, ingen Brudgom sin Fæstemø, ingen Fader sin Daatter sikker for dem, hvor man kom, saae man Spor af deres Uvæsen, Voldtægt blev Hverdagsbrug, og man kan sige, der fattedes ikke meget i, at de havde forvandlet hele Fædrenelandet til et offenligt Horehuus. Daglig saae man, hvorledes Ærbødigheden for Ægteskabets Hellighed aftog, Blufærdigheden tabde sig, Overdaadighed med Suus og Duus blev den høieste Mode. Her seer man Frugten af Lediggang, thi med Noget skal dog Tiden gaae, og Dagtyve, som gide ingen Gavns Gierning gjort, beflitte sig gierne paa Skarns-Stykker.</p>
		<p>Efter nu længe at have sværmet ublue og liderlig omkring, faldt det endelig den ypperste af Grepperne ind, at tage Stadighed paa sig, og hans Øine faldt da paa Kongens egen Syster, som hedd <em>Gunvor,</em> og kaldtes, for sin ugemene Deiligheds Skyld, Gunvor hin Venne. Det var den rette Karl, som, istedenfor, naar han kom til Eftertanke, at neddæmpe sin onde Tilbøielighed, kastede den paa Prindsessen, men han fik heller ikke Andet for sin Næsviished, end at Prindsessen, for at være i Fred, indelukkede sig med sine Piger i Fruer-Buret, og lod sig Dag og Nat bevogte af tredive Svende. Det var rigtig nok det værste Puds, som Gunvor kunde spillet Frodes Hofmænd, thi da Kongens Gaard blev øde for Fruentimmer, havde de Ingen, som kunde enten sye eller bøde om dem, og vare færdige at gaae nøgne.</p>
		<p>Nu vidste man da ikke bedre Raad, end at skynde paa Kongen, at han skulde gifte sig, og det hjalp ikke, at han undskyldte sig med sin Ungdom, man blev ved at trænge paa saalænge, til han maatte give efter. Nu var da Sagen at finde ham en passende Brud, thi det gav han naturligviis dem at betænke, som havde saa travelt med at faae ham gift, og da de foreslog ham en Daatter af den Hunniske Konge, greb han den gode Leilighed til at undgaae deres Paatrængenhed, ved at beraabe sig paa sin Faders Lærdom, at Konger skal nødig række Haand efter Andet, end hvad de godt kan naae, og helst besvogre sig med deres Naboer. Det mærkede imidlertid Gøtvor strax var kun en Undskyldning, hvormed Kongen vilde slippe for at gifte sig, og desaarsag stræbde hun at helbrede ham for hans Vankelmod, og giøre ham dristig, ved at sige: betænk dog, Konge, at skal man giftes, maa det være, mens man er ung, thi naar man bliver gammel skal man døe. I Brudeseng skal man stige mens det gaaer opad, som i Ungdommen, thi i Alderdommen gaaer man ned ad Bakke og hælder da til Graven, Haabet sidder i de gule Lokker, men flyver bort naar Haaret graaner; saalænge man voxer, maa alting gaae fremad, og hvad man da tager sig for, maa man aldrig lade gaae tilbage! Kongen, som beundrede Gøtvors Talegaver, bad hende selv paatage sig Frieriet, og vel undskyldte hun sig paa Skrømt med sin Alderdoms Svaghed, som hun sagde gjorde hende uskikket til saa <em>overmaade vanskelig</em> en Forretning, men Frode mærkede, hvor hun havde sin Skade, og helbredede den nu, ved at udsætte en overmaade kostbar Guld-Kiæde til Belønning for Frieriet, naar det lykkedes. Samme Kiæde var egenlig ikke giort til at gaae med, men meest til at ligge paa Stads, thi den var et Kunst-Stykke, som bestod af lutter sammenhængende, buklede Bradser, med et Konge-Billede i hver, der gik ud og ind, alt eftersom man trak i den indvendige Traad.</p>
		<p>Nu tog da Gøtvor afsted tilligemed Vestmar, Koll og alle deres Sønner, thi Frode meende, at naar alle de lagde deres Hoveder sammen, havde det ingen Nød, at Nogen skulde blive rød i Hovedet ved et Afslag. Reisen gik lykkelig af, og den Hunniske Konge beværtede dem, efter Oldtidens Giæste-Ret, med et tredags Gilde, førend Talen var om deres Ærinde. Tredie Dagen kom Kongens Daatter ind, for at hilse paa de Fremmede, og høvisk, mild og venlig, som hun var i Tale og Adfærd, kunde hendes Nærværelse ikke andet end sætte Liv i Giæsterne, saa hvad Gildet ikke før var lystigt, blev det nu. Vestmar greb Leiligheden, og mens Bægerne var bedst i Gang, tog han sig for, at udforske Jomfruens Sind, men Alt kun som i Spøg, saa Ingen kunde sige, han havde friet og faaet Nei, og til den Ende satte han sig til at giækkes med hende, havde det ene pudsige Indfald oven paa det andet, og mens man sad og loe ad hans Vittigheder, havde han i Skiemt udviklet hele sit Ærinde. Al den Trøst han fik, var imidlertid at Prindsessen rynkede Næse ad Frode, som et sælle Skrog, der ikke havde gjort det Mindste, som var værdt at tale om, og saaledes var det jo rigtig nok i gamle Dage, at det kunde aldrig nytte Nogen at see til en høiadelig Jomfrue, naar han ikke i Forveien havde gjort sig vidt og bredt navnkundig og berømt ved store og glimrende Bedrifter; dengang fulgde gierne Rigdom og Høihed ene med Æren, og Dorskhed var da den værste Lyde, Ubetydelighed den største Feil hos en Beiler, thi det var Daaden, ikke Dannelsen, Pigen gav Prisen.</p>
		<p>Nu mistvivlede da Gesandterne om selv at udrette Noget, og deres eneste Haab stod til Gøtvor, om hun maaskee kunde drive Tingen igiennem, det viiste hun dem imidlertid ogsaa hun kunde, thi hun forstod at undergrave Fæstningen, inden hun løb Storm, hun gav først Prindsessen en Elskovs-Drik, hvorved hun fik Hede i Kroppen istedenfor Kulde, og heftig Lyst til hvad hun før lod haant om, og derpaa udbrød hun i Lovtaler over Frodes store Egenskaber, hvem hun iblandt Andet roste for, at han kunde bruge Keiten ligesaa godt som Retten, og ledte om sin Mester baade i at fægte og svømme.</p>
		<p>Da nu Daatteren var saa godt som vundet, befalede hun Koll og Vestmar, som havde sagt Faderen deres Ærinde, kun rask med alle deres Sønner at gaae til ham igien, og drive paa et afgiørende Svar; men, sagde hun, veed I, han vil nødig sige Ja, saa spar ham for at sige Nei, og byd ham Braadden!</p>
		<p>Nu gik da Gesandterne op paa Slottet i deres fulde Rustning, og saasnart de kom for Kongen, tog Vestmar Ordet og sagde: enten, Konge, maae du nu opfylde vor Bøn eller begrave den med os, thi vi har fuldt og fast besluttet, heller at døe som Mænd i det fremmede Land, end som Børn man skikker af Bye, at komme hjem med uforrettet Sag. Komme vi hjem med et Nei, da har vi kun Skam og Spot af vor Reise, hvorved vi netop tænkde at indlægge os Ære, og det er for galt; altsaa, et Ja maa du endelig give os, enten det saa skal være paa Pigen eller paa Krigen, thi en Ende vil vi have paa det, hvordan det saa bliver, Noget skal du give os for vor Umage, enten det saa bliver Sødt eller Suurt, og det vil være Frode meget kiærere at høre, at vi ligge her med Næsen i Veiret, end om han saae os hænge med den, naar vi kom hjem. Meer sagde Vestmar ikke, men det var da ogsaa nok, thi hermed satte han Kongen ligefrem Kniven paa Struben, og det hjalp ikke, at Kongen indvendte, det var under hans Værdighed at slaaes med sine Undermænd, da det dog immer var et Slags Kammeradskab, der ikke duede; Vestmar blev ved Sit, og der var ikke andet Udkomme med ham, end at Kongen maatte beraabe sig paa den gammeldags Skik, at lade Pigerne raade selv i Giftermaals-Sager, og vise Gesandterne til Prindsessen. Det var da Udflugten Kongen maatte gribe til, da han ikke havde Mod til at gaae i Kreds, og heller ikke vilde have den Skam at lade sig Noget aftvinge; men nu loe Vestmar i Skiægget, thi han vidste jo nok, at Fruentimmer har ti Sind over en Dørtærskel, og ligesom nu paa den ene Side denne Vægelsindighed, som er Kvinden medfødt, gav ham Mod til at giøre et Forsøg, saaledes gav det ham paa den anden Side godt Haab, at en Pige der faaer sin Frihed, og kommer som en Fugl ud af Buret, er ikke blot nem at fange, naar man synger den Vise, hun gierne gider hørt, og lader som man falder i Staver over hendes deilige Fjer, men flyver saa En gierne lige i Hænderne. Nu fulgde jo rigtig nok Faderen selv med ind til sin Daatter, for at man ikke skulde binde ham Noget paa Ærmet, men hvad hjalp saa det, naar han maatte høre hvordan Prindsessen, paa hvem Elskovs-Drikken havde gjort sin Virkning, nu strax begyndte at fortælle, at hvad Rygtet ikke vidste om Frodes Dyder og gode Egenskaber, det kunde hun føle paa sig, og det bares hende for, at han der havde en saadan Helt til Fader, kunde umuelig andet end stadfæste det gamle Ordsprog, at hvad man er af, det slægter man paa, saa at i det hun gav den kongelige Ungersvend sit Hjerte, stod han for hende ikke i hans nærværende Dunkelhed, men i det herlige Lys, hvori han med Tiden vilde komme til at straale! Kongen havde nær tabt baade Næse og Mund over sin Daatters Veltalenhed, men da han nu engang havde givet hende sin Frihed, kunde han ikke tage sit Ord tilbage, fæstede hende derfor til Frode, og gjorde strax Anstalt til selv i Spidsen for Gesandterne, at reise med hende til Dannemark, thi han tænkde, som sandt var, at Fader er Frænde næst, og altsaa Brude-Fører bedst. </p>
		<p>Saa gav da Kongen sig paa Reisen med en god Madkurv, og et herligt Udstyr, og Frode, som paa det herligste kom ud og tog imod sin Fæstemøe, gjorde ogsaa al muelig Ære og Stads ad sin tilkommende kongelige Svigerfader, og det var forfærdeligt, hvilken en Hob Sølv og Guld han gav ham med, da Brylluppet var forbi, og han tog hjem igien.</p>
		<p>Saaledes fik da Frode Hanunde, thi saa hedd den hunniske Prindsesse, og levede tre Aar med hende i Fryd og Gammen uanfægtet, men det var skammeligt, hvordan hans Hofmænd misbrugde den Fred og Rolighed, thi det gik med dem som med Heste, naar de foeres skrap, og bestille ingen Ting; de blev den ene Dag kaadere end den anden, og Skabhalse var de, saa de hittede paa alle muelige Skarns-Stykker. Hvem de fik fat, kom tidsnok til Hove: Somme legede de Himmelspret med ligesom man kan spille med en Bold i Luften, Somme bredte de Huder for, og trak dem saa med en hemmelig Snor bort under Fødderne paa dem, saa de styrtede overende; Andre klædte de nøgne af og lod løbe Spidsrod, atter Andre bandt de en Snor om og smeed op paa en Knag, og grinde dem ud, fordi de hængde <em>paa deres egen Haand;</em> Somme sveed de Skiægget og Haar-Toppen af, og Somme satte de paa Fyrfadet, for at <em>varme dem op;</em> Skiældsord var gierne den Hilsen de Fremmede fik, naar de kom ind, og kom de til Bords fik de gierne Benene i Hovedet, eller ogsaa Hofmændene drak til Pæls med dem saalænge, til de laae under Bordet. Paa den anden Side fortsattes det liderlige Levnet bestandig, baade med Piger og gifte Koner, ja det gik saa vidt, at man maa skamme sig ved at sige det, thi hvem der vilde gifte sig med en ung Pige, maatte enten først lade hende beskiæmme af Skurkene, eller kiøbe hende fri af dem i dyre Domme, og til ethvert Ægteskab maatte man løse Kongebrev hos de nederdrægtige Hofmænd, saa man kan sige, at de i alle Maader betragtede andres Koner som deres Eiendom. Heraf seer man, at Uvæsenet i Kongens Gaard var en Blanding af Drenge-Kaadhed og rasende Frækhed, og tildeels en Følge af Kongens Barnagtighed, thi intet Skarn frygter for en Straf, som det har lange Udsigter med: i Galgen-Frist faaer Galgen-Fugle Vinger.</p>
		<p>Over denne Krigs-Folkets tøileløse Frækhed blev Kongen foragtet udenlands, og tillige indenlands forhadt, thi det harmede alle Dannemænd, at maatte staae under et saa storagtigt og voldsomt Herskab; men desuagtet gik Grep bestandig videre, og kronede tilsidst sin Uforskammenhed med at svige sin Konge, i det han forførde Dronningen. Rygtet om denne Skiændsel kom lidt efter lidt ud iblandt Folk, og man hvidskede hinanden det saalænge i Øret, til Alle vidste det undtagen Kongen, thi vel søgde Grep at neddysse Rygtet, ved at fare grumt afsted med enhver, der offenlig blot ymtede om det, men det falder altid vanskeligt, at faae Nogen til at tie med Andres Misgierning, og hvem der vil stoppe Rygtets Mund, stopper gierne kun sine egne Øren, saa Alt hvad Grep vandt, var at Ingen turde anklage ham.</p>
		<p>Sit Had til Gunvor som gav ham Afslag, havde Grep vel vidst at skjule, men nu fandt han Leilighed til ganske underfundig at hevne sig paa hende; thi da hun paa een Gang havde en heel Hob Beilere, forestillede han Kongen, hvor nødvendigt det var at anstille en nøiagtig Prøve med dem, for at Prindsessen kunde blive den Værdigste til Deel, og herved udvirkede han, selv at blive beskikket til Vurderingsmand af Beilernes Fortjenester. Derpaa bød han alle Gunvors Beilere til Giæst, lod dem halshugge, og deres Hoveder, til Skræk for Alle som kom efter, sætte paa Stage rundt omkring hendes Fruer-Buur.</p>
		<p>Med alt Dette beholdt dog Skurken Frodes Gunst, thi han var bestandig om ham, og vidste at giøre Adgangen til Kongen vanskelig for hvem der kunde røbe ham. Saaledes forestillede han Kongen, at det daglige Rend til Majestæten var et Slags upassende Kammeradskab, da Adgangen til saa høi en Person burde være anderledes i Priis, saa man beilede dertil, som til en stor Ære, og han fik da fastsat, at Ingen maatte komme for Kongens Ansigt uden med en Foræring. Saaledes stræbde den Hykler under Paaskud af særdeles Kiærlighed til Majestæten, at kaste et Dække over sine egne Forbrydelser, og det mishandlede Folk vovede ei meer end i Stilhed at sukke over deres Gienvordighed, Ingen havde Mod til at staae offenlig frem, og lægge Tidens Elendighed for Dagen, og løfte sin Stemme til Klagemaal over den voxende Skiændsel, man tav og lod Hjertet fortære af indædt Harme!</p>
		<p>Saaledes stod Sagerne, da Kong Gøthar i Norge, som Sligt var kommet for Øren, sammenkaldte sine Hirdmænd til Huusthing, og forestillede dem, at aldenstund Kong Frode i Dannemark førde saa slet et Regimente, at han var færdig at flaae sine Undersaatter, hvorover de var kiede af ham, og byttede ham heller end gierne bort, saa havde nu han i Sinde at tage derned med en Krigshær, og meende, det kunde ikke falde vanskeligt at erobre hele Landet.</p>
		<p>Nei, sagde een af hans Tjenere, ved Navn Erik, som havde reist sig, saasnart Kongen havde udtalt, giør dog aldrig den Gierning, men lad os huske paa, at hvem der vil have Alt hvad han seer, kommer gierne til at græde naar andre leer, og hvem der vil have baade i Pose og i Sæk, faaer gierne en lang Næse! ligesom der da ogsaa vil et godt Næb til at hakke ud hvad en Anden har i Kløerne! Du stoler, hører jeg nok, paa, at Folk nede i Dannemark er usaattes, men det kan aldrig nytte, thi naar Fienden kommer i Landet, vil de snart i det Mindste blive enige om at vise ham Vinter-Veien, Venner trækkes som Fiender giækkes, Sviin bides aldrig længer end til Hunden kommer, og fremfor Alt om Konger siger hvert Lands Folk, at Bytte er gjort paa Bedrag. Tænk du kun desuden aldrig, at Frode sidder stille og bier til du kommer, nei, du kan troe, i det Mindste paa Halvveien møder han dig, thi ihvor det gaaer, saa hører han dog til det Slags Fugle, som nappes med Næbbet og vover sin Bringe! Saa kom da ihu, at klogt er kun gjort, hvad man aldrig fortryder, og see dig omkring hvor du staaer, omringet af Høvdinger nok, og betænk, det er for ei at brænde sig, at Smeden bruger Tænger! Dine Tænger, Konge, er jo dine Kiæmper, sid du stille da, imens de prøve Heden, thi til at prøve Konge-Lykke er jo Kiæmpen skabt. Tjeneren skal bane Vei for Herren, og naar galt skal være, er det jo dog altid bedst, den falder som er Jorden næst! Saa vaer da nu dine Fingre for Ilden, og spar med Viisdom dit Liv, medens Andre gaae i Faren først og lære dig Forsigtighed!</p>
		<p>Hidindtil havde man anseet Erik for en Tosse, eller egenlig overseet ham ved Siden af hans Broder Roller, som gjaldt for et stort Lys, men desmeer faldt Kong Gøthar nu i Forundring over hans fyndige Tale, der indeholdt Meget i faa Ord, og gav derfor Erik strax Navn af den Ordkloge eller Veltalende. Da nu imidlertid Erik lod sig forlyde med, at det er tomme Ord, som har ingen Ting til Følge, Mund-Held er kun Munds-Veir og Navn uden Gavn Narrerie, saa forærede Kongen ham et Skib, der kaldtes <em>Skrøter.</em></p>
		<p>Nu paatog en vis <em>Ravn</em> sig, med Gøthars Tilladelse, at bespeide de danske Farvande, men der fik han med Odd at bestille, der, som sagt, paa den Tid var den øverste Befalingsmand paa Dannemarks Strømme, og samme Odd var ikke god at bides med, thi han kunde gierne hexe: pløie Søe uden Kiøl, og med Vers vække Storm, saa de fiendtlige Skibe forgik, og det var hans Vane, aldrig at give sig i Kamp <em>med Kapere og Vikinger,</em> men bare oprøre Bølgerne, saa <em>Havet slugde dem.</em> For Resten er det mærkeligt, at Kiøbmænd kunde Odd ikke lide for sin haarde Død, men Bønderne derimod giorde han meget ad; i hans Øine var Plov-Stjerten mere værd end Pak-Huset, og han maa have meent, det er bedre at have reent Brød i sin Pose, end skident Guld i sin Pung! </p>
		<p>Da det nu kom til Slag imellem Odd og Ravn, forblindede den danske Høvedsmand med sine Vers saaledes Normændenes Øine, at det kom dem for, som der sad en Soel i hver Dannemands Sværd, og det Blændværk skar dem saaledes i Øinene, at de sandsede ikke engang at trække selv fra Læderet, men lode sig slaae af Skinnet og faldt uden Modstand. Der kom af hele Flaaden da ikke uden sex Skibe tilbage til Norge med den Beskeed, at Ravn og mange hundrede med ham havde faaet deres Banesaar, og det var Kongen en Lærestreg til en anden Gang ikke at bilde sig ind, han kunde tage Dannemark som en Svedske!</p>
		<p>De undkomne Nordmænd bragde nu det Rygte hjem, at Frode havde endeel overordenlige Kiæmper, som, uagtet han regierede voldsom, og var almindelig forhadt, dog mægtede at holde ham paa Thronen, men det kom Roller noget underligt for, og han, som var meget for at see sig om i fremmede Lande, og udforske hemmelige Ting, fik nu ogsaa Lyst til at prøve det Rygte, og gjorde det Løfte, at han vilde vinde sig Gang og Sæde blandt Frodes Kiæmper. Ja, vel er du voxet godt af Skarnet, sagde Erik, men det var dog, mener jeg, et forfløient Ord! Roller forsikkrede derpaa, at det var hans ramme Alvor, og urokkelige Forsæt, og da Erik mærkede det, gjorde han samme Løfte, og Kongen gav dem Lov til at vælge i hans Gaard hvem og hvormange de vilde til deres Følgeskab.</p>
		<p>Nu besluttede Brødrene at giøre først en Reise hjem til deres Fader, Regner Kappe, for at blive udstyrede med Levnetsmidler, og hvad de ellers behøvede til sligt et Tog, og det er her at mærke, at de havde Fader sammen, men ikke Moder, thi <em>Krage</em> var kun Rollers egen Moder, og altsaa Stif-Moder til Erik.</p>
		<p>Regner tog meget faderlig imod sine Sønner, og strax Dagen efter Ankomsten gik han ud med dem i Skoven, ikke alene for at vise dem sit Kretur, som den gamle Svend havde nok af, men ogsaa sine Grunker, som laae nedgravede under Jorden, og havde ikke været for Dagens Lys i langsommelig Tid. Nu skaadede da Brødrene alt det gamle Guld og Sølv, og da Faderen gav dem Lov til at tage deraf hvad dem lystede, lod de sig det ikke sige to Gange, men forsynede sig paa det Bedste. Imidlertid havde deres Følgesvende allehaande Leeg og Legems-Øvelse for: Somme øvede sig i at springe til Pølse, og Somme løb om Kap, Nogle prøvede hvem der kunde kaste længst med store Stene, Andre vovede deres Buer og skiød til Maals; men dog var der ogsaa dem iblandt, som, medens deres Kammerader brødes og kappedes paa alle slige Maader, sad i deres gode Mag og drak til Pæls, saalænge til de ikke kunde meer, og faldt i Søvn.</p>
		<p>Alt dette saae Roller, som blev skikket tilbage af sin Fader, for at see, hvad man tog sig for der hjemme, men han saae meer end det, thi da Røgen sagde ham, at hans Moder havde Ild paa sin egen Skorsteen, listede han sig hen til Dørren, og stjal sig til at titte ind igiennem en Sprække, hvor han saae sin Moder staae for Ilden og røre Noget sammen i en vanskabt Gryde. Oven over samme Gryde hængde, i en tynd Snor, tre Vandsnoge, hvoraf de to var kulsorte og den tredie hvidspettet, de sorte havde Snoren trukket igiennem Bugen, men den spettede, som hængde lidt høiere, var bundet om Stjerten, og immer dryppede Voeren ganske langsom af deres Mund ned i Gryden. Roller tænkde, det var Seid-Øl der bryggedes, og tav derfor stille med hvad han havde seet, for ikke at være den der beskyldte sin egen Moder for at være en Seid-Hex, men han tog mærkelig Feil, thi det var et Slags uforgiftige Snoge, som Krage kun brugde til at giøre Maden, hun lavede, ret kraftig.</p>
		<p>Da nu Alting var færdigt, kom Regner og Erik hjem, gik ind hvor de saae Røgen kom fra, og bad Krage dække Bord. Det gjorde hun da ogsaa, og øste op i eet Fad til begge Brødrene, men dog med Forskiel, thi i den Side hun dreiede til sin Søn, var Grøden sort med saffrangule Pletter, og ved den anden Side var den derimod hvid, alt efter den Forskiel der havde været paa Snogene. Efterat nu Begge havde smagt en Mundfuld, mærkede Erik strax, at den sorte Grød var den kraftigste, og han brød sig da ikke om Farven, men snoede meget behændig Fadet om, saa at Roller fik det Hvide, og han selv det Bedste. For imidlertid at lade, som det skedte blot for Løier, sagde han med det Samme: saaledes gaaer Skibet over Stav, naar man har Strømmen imod sig, men selv disse Ord viser, hvilket Hoved der sad paa den Karl, thi hvad der skeer med velberaad Hu, men skal lade som det kom af sig selv, kan man aldrig ligne bedre end ved et Skib under Seil. Saaledes nød da Erik den besynderlige Lykke, at give sig selv Viisdom ind med Skeer, og det falder ordenligt utroligt, al den Klogskab han ved at begynde fra den rette Side og tage til Bunds, fandt i det Grødfad, thi han fik ligesom Kraften og Kiernen af al menneskelig Vidskab, saa han ikke alene grandt forstod alle menneskelige Ting og Begivenheder, men endogsaa Fæets og Dyrenes Sprog, det vil sige: han kunde forklare, hvad der var den indvortes Grund til den forskiellige Lyd, de Umælende give fra sig. Tilligemed denne store og dybe Forstand havde han nu ogsaa en behagelig Røst og en flydende Tunge, saa det var en Lyst at høre, hvorledes han om Alt hvad han vilde, kunde udtrykke sig fiint og smukt i fyndige Ordsprog.</p>
		<p>Da nu imidlertid Krage kom hen og saae, at Fadet var snoet omkring og Erik havde, saa at sige, faaet Smørhullet, blev hun meget ilde ved, at Stifsønnen var kommet hendes egen Søn i Forkiøbet, og havde taget hans Lykke fra ham, men der var nu ikke Andet ved at giøre, end med et Suk at bede Erik, han dog nu aldrig vilde slaae Haanden af sin Broder, paa hvis Bekostning han var blevet saa lykkelig; thi denne Spise, sagde hun, har end ikke blot skiænket dig Forstands og Veltalenheds Fylde, men ogsaa god Lykke i Kamp og Krig! Dertil svarede Erik: at staae sin Broder bi, er Noget man drives til af sit eget Hjerte, thi det er jo en Skarns Fugl, der gjør i sin egen Rede. Krage lagde nu til, at naar de kaldte paa hende ved Navn, skulde hun strax være hos dem med Hjelp, da hun formedelst en vis Forbindelse med de Himmelske havde noget Guddommeligt ved sig, men det Middel maatte de kun gribe til i yderste Nødsfald. Roller, sagde hun endelig, har været Lykken saa nær, at jeg veed han i Fremtiden dog immer vil kunne spore dens Gunst, og heraf seer man, at hun i Grunden ikke sørgede nær saa meget over Rollers Vanheld, som hun ærgrede sig over sin egen Uforsigtighed, thi det ansaae kloge Folk i gamle Dage for den største Skam, at tage sig selv ved Næsen og hildes i sine egne Garn.</p>
		<p>Baade Krage og Regner fulgde nu Brødrene ned til Stranden, og saae dem gaae om Bord paa et og samme Skib, og med to andre Skibe gaae under Seil ad Dannemark til.</p>
		<p>Lykkelig og vel gik Reisen af lige til de danske Kyster, men der opdagede Erik syv danske Skibe i Nabolaget, og udskikkede to Speidere, som kunde godt snakke dansk, og havde kastet Kjolen, for at de skulde gaae til Odd og beklage sig over Erik, at han havde trukket Klæderne af dem, thi derved meende han, de kunde desbedre faae Leilighed til at udforske og bringe ham vis Beskeed om Alt. Det lykkedes, Speiderne fandt meget kiærlig Modtagelse hos Odd, og vidste, som spidsørede Støvere, at snappe op hvert Ord han sagde, hvoraf de da forstod, at næste Morgen ganske tidlig vilde han see at komme bag paa Fienden, og lukke hans Øine inden han fik dem ret op, fordi Folk er sædvanlig aldrig mere dorske og utidige end lige i Dagningen. De hørde ogsaa, han, til sin egen Ulykke, gav Befaling at fylde alle Skibene med handelige Steen, og nu smuttede de bort om Natten, saasnart de saae Leilighed, og slap hen til Erik, hvem de da strax fortalde Alt hvad de vidste. Da nu Erik saae, hvordan han var faren, og betragtede Fiendens store Overmagt, fandt han det raadeligst, at ride ham til Vands paa egen Maade, tog derfor en Baad og roede med underforede Aarer hen til Odds Flaade, som det lykkedes ham at underbore, uden at Nogen mærkede enten at han kom eller gik. Følgen var naturligviis at de lække Skibe sank lidt efter lidt, og Stenene hjalp godt til med, saa at, inden man saae sig for, gik Vandet over Tofterne og spillede paa Relingen. Nu mærkede Odd, han var nær ved at gaae neden om, og befalede at øse alt hvad trække kunde, men det var bag efter, thi inden man havde vel begyndt, saae man Fienden i Farvandet, hvorpaa man smeed Øsen og greb til Sværdet, og saa fik Vandet Lov at raade sig selv. Det kiæmpede nu trolig for Erik, ligesom til Tak fordi han havde giennemstukket Dæmningen og givet det frit Løb, og det var mere for Bølgen end for Sværdet de Danske maatte bukke, saa man maa snarere sige om Erik, at han overvandede end at han overvandt dem. Imidlertid, det priste han sin Kunst for, Skibene sank, Odd og hans fleste Stalbrødre faldt, de Øvrige blev taget til Fange, og der skal ikke være undkommet en eneste Mand, som kunne fortælle hvordan det var gaaet. Vel kunde Rygtet ikke tie med Odds Nederlag, saa det fik Frode spurgt, men hvem der havde gjort det Mester-Stykke, kunde Ingen sige, Alt hvad man vidste, var at Nogle skulde have seet tre fremmede Skibe seile ind under Landet, og siden styre nordefter igien og det var rigtig nok Erik, thi strax efter Nederlaget forføiede han sig tilbage til <em>Lessøe.</em> Her fandt han imidlertid ingen Føde til sine Folk, som de dog høiligen trængde til, og derfor lod han de to af Skibene seile hjem med Byttet, og den Befaling at komme tilbage med Levnets-Midler for næste Aar. Med det ene Skib agtede han sig til Kongens Gaard, og styrede derfor over til Sælland, men inden han kom der, var hans Folk nær ved at døe af Sult, og der var da ikke andet Raad for, end at gaae i Land og slaae det første det bedste Kvæg for Panden. Det gjorde Skibsfolkene ogsaa, slagtede og flaaede alt hvad de kunde, lod Huderne ligge, og kastede Kroppene om Bord, men imidlertid mærkede Landsfolket Uraad og stak i Søen, for at faae de Ransmænd fat. Erik saae nu han var i Klemme: lod Fæ-Kroppene sænke med Bøier ved, og bad saa ganske trøstig Sællandsfarerne da de kom, kun ganske frit at randsage hos ham, og tage hvad de fandt som hørde dem til, men, lagde han til, I kan for Resten troe, det er ikke godt at skjule Tyve-Koster i et lille aabent Skib. Da der nu heller ikke fandtes enten Kiød eller Klove, tænkde Sællandsfarerne, de maatte have taget Feil, og frikiendte de Sandskyldige for at lade Mistanken falde paa Andre som var fri; men da saa de var borte, lod Erik Kiødet trække op, og seilede derpaa til en Havn i Nærheden af Frodes Konge-Sæde. Saasnart han satte sin Fod i Land, snublede han rigtig nok og havde nær faaet Næsen til det tredie Been, men det udlagde han som et godt Tegn, og sagde i det Samme: man maa krybe førend man kan gaae, og hvem der kan snoe sig, kommer bedst afsted!</p>
		<p>Saasnart Grep fik spurgt, at der var kommet en Fremmed til Lands, som havde det Ord paa sig, at være godt skaaret for Tungebaand, reed han strax ned til Stranden for at see, om han dog ikke kunde binde eller stoppe Munden paa ham. Veltalende var Grep i Grunden ikke, thi han havde kun en slem, beskidt Kiæft, men med sit Ordgyderie pleiede han dog at kunne stoppe Munden paa alle Folk. Ogsaa nu yppede han Kiv med Skiældsord, i det han foer ind paa Erik, som følger:</p>
		<pre><h3>Grep.</h3>
Vinter-Giæk og Sommer-Nar!
Hør mig ret, og giv mig Svar!
Fjollet er du, som jeg seer,
Men hvad er du saa vel meer?
Efter Næsen nok jeg veed
At du gaaer, men paa hvad Leed?
Hvor du var, der kom du fra,
Det var slet bestilt endda!
Raske Karle Konger maa
Holde ad og holde paa,
Udskud eller Overskud
Er det kun man skikker ud!
Men hvor kom du fra for Resten!
Hvem har slaaet dig af Hesten?
Hvilken Krogvei har du traadt?
Hvilken Fader har du aat?
Det vel duer ikke stort
Hvad en Hundesjæl har gjort,
Og kun lidet Sang behager
Af en Ugle mellem Krager;
Siig mig dog paa hvilken Iid
Lægger meest du Vind med Flid,
Og hvad meer end Vand i Sold
Fører du vel i dit Skjold?

<h3>Erik.</h3>
Regner kaldes Fader min,
Ordet ret at føie,
Det er Kunsten ædelfiin!
Som jeg har for Øie!

Til Fuldkommenhed min Hu
Staaer af alle Kræfter,
Viisdom var og er endnu,
Hvad jeg leder efter!

Hvo som farer vidt paa Jord,
Kommer mange Steder,
Hvo der sad ved Manges Bord,
Saae og Manges Sæder!

Eens jeg fandt i tvende Træk
Daare-Broderskabet:
Uden Maade er hver Giæk,
I sig selv forgabet!

Vinden er en Hoved-Sag,
Det kan aldrig feile,
Bedre end med Aare-Slag
Kan med Vind man seile.

Medvind midlertid er Et,
Modvind er et Andet,
Modvind sinker gierne lidt,
Og især paa Landet!

Vind, man veed, ihvor det gaaer,
Vove har til Følge,
Men af Vind i Land opstaaer
Dog den værste Bølge!

<em>Løgn</em> er Bølgens Navn paa Jord,
Svar den er at dæmpe,
Ei med Aarer, kun med Ord
Kan man den bekiæmpe!

<h3>Grep.</h3>
Fy dig an, din Skiænde-Giæst!
Hvor du staaer der og giør Blæst!
Af en Mødding-Kyklehane
Har du lært den slemme Vane
Immer kun at gale rask,
Giøre Stank og Vind og Brask;
Ingen Kiæmpe kan faae Bugt,
Veed du nok, med raadden Lugt,
Flygte Helten maa for Stank,
Tie for en Sladderhank,
Viisdom er en Perle fiin,
Som ei kastes maa for Sviin!
Hvad du er, du har paa Tunge:
En forgiftig, raadden Unge!

<h3>Erik.</h3>
Hør engang, hvad Echo svarer!
Det udsiger Nornens Dom,
Nidings-Ord tilbage farer
I den Mund hvorfra det kom,
Og for Resten her i Havn
Giælder det, som allevegne,
Kragen, skal man aldrig regne,
Raaber paa sit eget Navn.

Last mig kun, men roes mig ikke!
Naar man Ræve-Snuden seer,
Maa en Ræv derunder stikke,
Skiøndt man ikke øiner meer;
Hvem der paa sig har det Ord,
At han er en Lands-Forræder,
Hvad han siger, hvad han kvæder,
Veed du nok at Pokker troer!

<h3>Grep.</h3>
Hvad er det du siger, din Ravne-Unge,
Nu skal du faae Skam paa din giftige Tunge!
Hvad vilde din blinde, forjagede Ugle
I Skoven hernede hos sjungende Fugle!
Al Landsens Ulykke, det kan du vist troe
Nu times dig skal for din ublue Skvalder,
Dig Ravne skal lære med Næb og med Klo,
At nu har du Skifting udlevet din Alder,
Ja Ulve og Ræve skal æde dit Kiød,
Og Krager og Ravne besynge din Død!

<h3>Erik.</h3>
Hvad ræd Mand spaaer, og Skarn attraaer,
Det skal man aldrig regne,
Men tænke, at de onde Kaar
Tør vorde deres egne;
Ja, hvem der gaaer paa Ræve-Klo,
Sin Bælg mod Buen vover,
Og hvem der er sin Drot utroe,
Med Galgen sig trolover!

Dog, hvo som i sin egen Gaard
Opføder Ulve-Unger,
Han føder og sin egen Hjord
Til Rov for Ulve-Hunger,
Han vare vel sit Dægge-Lam,
Vil han det ei forlise,
Thi Ulven, naar han vorder tam,
Gaaer efter lækker Spise!

<h3>Grep.</h3>
Hvad, mener du, jeg har vor Dronning forført!
Din Løgner! fordi at kanskee du har hørt,
At hun mig beærer med synderlig Naade,
Og fremmer min Velfærd paa mueligste Maade,
Saa hende jeg maa for min Rigdom og Ære
Og hele min Lykke taknemmelig være!
Men det har den alleruskyldigste Grund,
Og bliver kun ondt i din giftige Mund,
Thi Sagen er den, hun var fiin, og til Hove,
Det stundum ei falder saa Lidt i det Grove,
Da tog jeg mig ad hende, saa hun fik Fred,
Og vandt hendes Naade uskyldig derved.

<h3>Erik.</h3>
En god Samvittighed er en Skat,
Som lange Fingre faae aldrig fat,
Hvad om du havde den nu, saa kunde
Du lee ad Snakken i Folke-Munde;
Saa havde du ikke nu raabt Au,
Da ind mellem Hunde jeg slog med Stav!
Men nu maa jeg sige, det sandes igien!
Forraadt bliver Drot, som har Træl til Ven!
</pre>
		<p>Nu vidste Grep slet ikke, hvad han skulde svare, og greb derfor til det Raad, at give Hesten af Sporerne, og fare i flyvende Galop hjem til Kongens Gaard, hvor han da gjorde en Støi, som om Huset skulde falde, raabde og skreeg, at i Munden var han kommet til Kort, men nu skulde Huus-Troppen gribe til Vaaben, og saa, bandede og galede han, skulde Ørne og Ulve slide de Landløbere i hundrede tusinde Stykker. Det var den rette Karl, som da Munden var bundet paa ham, vilde bruge Næverne til at slaae Ord ihjel, men det syndes Kong Frode ikke om, og bad ham spæde lidt Vand i Blodet, thi, sagde han, hvad man giør i Hidsighed kommer man let til at fortryde, Hastværk er gierne Lastværk, og Vove-Spring er altid et halsbrækkende Arbeide! Desuden, lagde Kongen til, har femten Skytter kun Skam af, at være alle om een Lærke, og saa klog en Karl, som du ellers er, kan du jo sagtens styre din Hæftighed, borge en Mand et Kruus Øl, mens han drikker det, og skrive Regningen bag Øret. Hermed nødte da Kongen det unge Galhoved til at tage imod Fornuft og holde sig i Skindet, men det var ogsaa Alt, thi han der ansaae sig for Oldermand i Mundhugger-Laget, kunde paa ingen Maade overtale sig til at stikke den Skam i Lommen, at være gjort til Fusker i Faget; og fordrede derfor, da Sværdet blev ham forbudt, Lov til i det Mindste at hevne sig med sin Videnskab, det vil sige: med Hexerie. Den Tilladelse fik han, og begav sig derpaa med en heel Skare udlærde Troldmænd ned til Stranden, hvor de gjorde et Heste-Offer til deres Afguder, og tog derpaa Heste-Hovedet, og satte det med opspilet Gab paa en Stage. Hermed haabede de at skræmme Erik og tilintetgiøre hans Anslag, thi de regnede paa at have overtroiske Mennesker for sig, som ere nemme at kyse Livet af; men de toge Feil, thi saasnart Erik, som kom lige imod dem, blot kunde skimte de Optøier langt borte, vidste han strax hvad det Skarns-Stykke havde at betyde, og befoel desaarsag alle sine Følgesvende at tage sig vel i Agt, ikke at fortale sig, men heller tie bomstille, thi saa, sagde han, har Hexeriet ingen Magt over jer, og ifald det er nødvendigt, at der skal siges Noget, saa skal jeg nok Ene føre Ordet for os Alle sammen. Nu var der en Broe over en Aa, hvor Eriks Vei faldt, og der tæt ved var Nidstangen reist for at skræmme ham fra at gaae over, men han gik alligevel uforsagt til Broen og sagde: nyd, Mærkes-Mand! den Lykke selv, du med dig bærer; og bie os hvad bedre er! Nidings-Værk faae Løn som forskyldt, Ulykkes-Fugl faae al Landsens Ulykke, Fals slaae sin Herre paa Hals! men sagt være Alt i en god Tid for os! Som han ønskede, saa gik det, Stangen faldt om med Hoved og Samt, og slog ham, der skulde holdt den, ihjel, og saaledes henveirede een Mands Aande-Pust alle de Anstalter, som saa Mange havde havt travelt med at hexe frem.</p>
		<p>Nu gik Erik videre, men saa, da han kom lidt længer frem, faldt det ham først ind, at kun for Gave blev man Kongens Giæst, og han vidste da ikke bedre, end at tage et Stykke Iis, der laae paa Veien og svøbe meget omhyggelig ind, som en dyrebar Foræring.</p>
		<p>Saa kom de da til Kongens Gaard, og Erik gik først ind, men bad dog sin Broder gaae tæt bag efter sig, og det kunde giøres Behov, thi Kongens Trælle, som vilde have Løier med den Fremmede, havde bredt et fittet Skind ved Dørren, som de med en Snor trak til sig, da Erik traadte ind, og han havde bestemt drattet omkuld, dersom Roller ikke havde været ved Haanden og holdt ham i Nakken da han skræntede. Bar er broderløs Bag, sagde Erik i det han gleed, og Gunvor sagde til Kongen, at saadanne Spilopper burde han ikke tillade, men Frode gav hende Snak for det, og sagde: som man reder, saa ligger man, og en Støver, som ikke kan lugte, er et daarligt Dyr.</p>
		<p>Det var just paa den allerkoldeste Aarstid, noget efter Juul, at Erik kom, men inde i Konge-Hallen saae det ogsaa grumme vinterligt ud, thi der brændte et Baal langs hen ad Gulvet, med Bænke paa hver sin Side; paa den ene Side sad de Kongelige, og paa den anden sad Hof-Folket. Saasnart nu Erik nærmede sig denne Bænk, blev han modtaget med en saa forskrækkelig Huien og Tuden, at Kongen selv maatte til at holde Styr paa det Uvæsen med de Ord, at naar man vilde være Menneske, skulde man ogsaa tale menneskelig, og lade Dyrene beholde deres Sprog for dem selv. Ja, sagde Erik, det er rigtig nok Hunde-Sproget, thi naar een Hund giøer, giver alle Hals, men Enhver maa da ogsaa bedst kunne sige, hvad Slægt han er af; og hvad Art der stikker i Folk, det skal deres Artighed vise.</p>
		<p>Nu spurgde Koll, som tog imod Skiænk og Gave i Kongens Navn, hvor Foræringen blev af, som skulde med til Kongen, og uforsagt tog Erik Isen op af Lommen, men magede det saa snildt, at i det han rakde den til Koll, faldt den, og, som det syndes, ved Kolls Ubehændighed, lige ned i Gruen. Alle hvem der havde seet Klumpen, som gav et deiligt Skin af sig, troede fuldt og fast, det var et rart Stykke Metal, som nu laae og smeltede i Ilden, og Erik, som paastod, at Kolls Skiødesløshed var Skyld i hele Ulykken, henvendte sig nu til Kongen med det Spørgsmaal, hvad Straf der var paa, saaledes at forgribe sig og begaae Underslæb med Kongens Gods. Kongen bad Dronningen sige sin Mening, og det var den, at Hans Majestæt skulde nødig rygge sin egen Lov, som satte Livs-Straf for Alle hvem der underslog og understak hvad der blev skikket Kongen til Foræring. Da nu ogsaa alle de Andre vare enige om, at, for en anden Gangs Skyld, burde Lovens Bogstav følges, saa maatte Kongen, hvor nødig han end vilde, give sit Minde til, at Koll blev hængt for Andre til et godt Exempel.</p>
		<p>Da nu den Sag var afgjort, tiltalde Frode Erik saaledes: Siden du har saa meget af Munden og giør dig saa tyk med opskruede Ord, skulde du dog fortælle mig, hvor du kommer fra, og hvad du reiste for!</p>
		<pre><h3>Erik.</h3>
Som Kong Frode det vil,
Saa i Korthed nu da:
Rennesøe kom jeg fra,
Og en Steen kom jeg til.

<h3>Frode.</h3>
Men den Steen kom du fra,
Hvad saa videre da?

<h3>Erik.</h3>
Ride, ride Ranke
Hesten hedder Planke,
Fra den Steen reed jeg hen
Til en anden igien.

<h3>Frode.</h3>
Siig mig saa uden Vaas
Hvor du satte din Kaas,
Hvor du, hvad jeg gad vidst,
Kom om Dagen tilsidst?

<h3>Erik.</h3>
Fra den Steen lod jeg staae
Til en Steen, hvor jeg laae.

<h3>Frode.</h3>
Der var, efter den Beskeed,
Klipper i Mangfoldighed.

<h3>Erik.</h3>
Det var dog kun meget faa
Mod de Sands-Korn der jeg saae.

<h3>Frode.</h3>
Siig mig saa hvorhen du kom,
Da fra Steen du <em>vendte</em> om,
Og tilligemed det Sving,
Om du gjorde nogen Ting!

<h3>Erik.</h3>
Da jeg mig fra Stenen vendte,
Hurtig med mig Snekken rendte,
Paa den Reise, det er sandt,
Ogsaa jeg et Marsviin fandt.

<h3>Frode.</h3>
Det var nyt og noget Andet,
Men sædvanligt dog paa Vandet,
Og hvad jeg vil spørge om,
Er hvorhen du derpaa kom?

<h3>Erik.</h3>
Fra det Marsviin jeg igien
Til et Marsviin søgde hen.

<h3>Frode.</h3>
Nemt man tælle kan til Flok,
Du har fundet Marsviin nok.

<h3>Erik.</h3>
Det var dog kun meget faa,
Imod dem jeg ikke saae.

<h3>Frode.</h3>
Godt, men Nok om Marsviin dog!
Siig, hvorhen <em>fra dem</em> du drog!

<h3>Erik.</h3>
Dernæst fik mit Skib et Skub,
Og jeg stødte paa en Knub.

<h3>Frode.</h3>
Og fra Knubben drev du hen?

<h3>Erik.</h3>
Atter til en Knub igien.

<h3>Frode.</h3>
Der har du seet Træ paa Træ,
Siden Knub gav immer Læ!

<h3>Erik.</h3>
Ja, jeg saae jo vel en Hoben,
Men der er dog fleer i Skoven.

<h3>Frode.</h3>
Siig mig saa, hvad jeg gad vidst,
Hvor du stilledes tilsidst.

<h3>Erik.</h3>
Jeg blev ved mig frem at skubbe
Til de store Skovens Knubbe,
Der jeg sad, og saae, hvor net
Ulven, som af Liig var mæt,
Det har Noget at betyde,
Slikked Odd paa sjunkne Spyde,
Da af Spyd paa Konge-Stagen,
Fridlevs Ætmand, Odd blev slagen!
</pre>
		<p>Ja, sagde Frode, nu veed jeg ikke, hvad jeg skal sige, thi du forvilder mig med alle de Omsvøb og forblummede Ord. Det er godt, sagde Erik, saa har jeg vundet Slaget, og faaer vel Lidt for min Umage, thi du har ikke ret kunnet knække Skallen, og der er dog Kierne i: jeg er <em>Odds</em> Banemand, og det gav jeg tilkiende, da jeg snakkede om Spyds-Odden. Da nu Dronningen ogsaa fandt, at Erik havde vundet Prisen, og fortjende en Belønning for sine udmærkede Tale-Gaver, saa tog Kongen strax en Guldring af sin Arm og forærede ham.</p>
		<p>Men, sagde Frode, nu vil jeg ogsaa vide, hvordan det hængde sammen med Skiænderiet imellem dig og Grep, siden han saa uforbeholden tilstod, at han kom til Kort. Ih, sagde Erik, det hængde saadan sammen, at da jeg lod ham høre, han var en Horejager, vidste han ikke et Ord at sige til sit Forsvar, thi han følde sig truffet, og i al sin Forfippelse tilstod han at han havde vanæret Dronningen. Hvad siger du til den Beskyldning? sagde Frode, og saae paa Hanunde. Hvad skulde hun vel sige? man kunde læse det i hendes Ansigt, at Samvittigheden slog hende, og hun syndes da det var bedst at gaae til Bekiendelse. Kongen tvivlede nu ikke om Sagen, thi han var nødt til at troe sine egne Øine og Øren, men hvad han stod meget i Tvivl om, var, hvad Straf han skulde bestemme, og det var han saa god at overlade til Dronningen selv. Det var imidlertid heller ingen rede Sag for Dronningen at afsige Dom over en Forbrydelse hun selv var indviklet i, og medens hun sad og grundede, sprang Grep til og vilde jaget et Spyd igiennem Erik, fordi han meende, at naar Anklageren faldt fra, var Klagen død og magtesløs, men han tog sig ikke i Agt for, at Roller stod ved Siden, og magede det saa med det dragne Sværd, at siden der nu skulde være et Liig i Huset, blev det Greps og ikke Eriks. Saa! sagde Erik, i Nødsfald den Næste er immer den Bedste. Ja, sagde Roller, i Nød skal man Venner kiende. Tag jer dog imidlertid i Agt, sagde Frode, at det ikke skal gaae jer som man pleier at sige: det er kun Løsøre-Glæde man slaaer sig til, og slaaer man Bordet istykker, gaaer det ud over Fingrene, saa efter den søde Kløe kommer den sure Svie. Ja vel, sagde Erik, det giælder Grep men ikke os, thi hvem der kan skyde sig ind under Loven, er skudfrie paa Thinge, Nødværge er fuld Mandebod, og hvem der falder over, hvad han stræber efter, maa ligge paa sine Gierninger!</p>
		<p>Fnysende opsprang nu Greps Brødre, alle som een, og svoer paa, at enten vilde de ødelægge Alt hvad Erik havde med at fare, eller ogsaa skulde han, selv ellevte, møde og fægte med dem i Kreds. Ja, ja, sagde Erik, det kan jo blive godt Altsammen, naar I bare vil give Stunder, med skrøbelige Vare skal man sagte fare, hvem der har svage Øine skal see lidt paa Gangen, og med en daarlig Kniv skal man giøre smaae Snit! Overalt skal hvad der koster Livet være det Sidste man giør; og Natten er aldrig saa lang, det bliver jo tidsnok Dag, naar man skal hænges; derfor maae jeg bede om tre Dages Frist for at giøre mig i Stand, og saa skal jeg møde, om Kongen ellers vil give mig en frisk Koe-Hud. Ja, Hud for Hud er ikke meer end billigt, sagde Frode, og stiklede dermed paa at Erik snublede paa Huden, som han vilde sige: hvor man har faaet sin Skade, skal man søge sin Opreisning. Da nu det var ham bevilget, og man skulde til at bestemme Kamp-Pladsen, sagde Erik, at han var en Søemand, som slet ikke forstod at slaaes til Lands, men Kredsen maatte skrives paa Isen, som var Havets Fastland. Det blev ham ogsaa indrømmet, og da nu en af Parterne maatte forlade Kongens Gaard, blev det Vestmars Sønner, thi Frode fandt, det streed imod Giæste-Retten at jage sine Fremmede paa Dørren, om de endogsaa vare uartige.</p>
		<p>Derpaa kom Frode tilbage til Dommen, som han havde bedt Dronningen afsige, men da hun bad om Naade, ikke om Ret, og da Erik tilføiede, at Kvinde-Brøde skal med Ord man bøde, og Fruentimmer skal man heller tilgive en Dag for længe, end opgive et Øieblik for tidlig, saa tilgav Frode hende Alt.</p>
		<p>Men, sagde Erik nu, jeg maa dog fortælle lidt om Skik og Brug i Kong Gøthars Gaard, der skikker man sine Giæster til Sæde i Tusmørket, mens man laver Mad ved Skorstenen. Ja saa! sagde Frode, og anviiste nu Erik og hans Selskab Vestmars Sønners Plads, som var ledig.</p>
		<p>Da nu Tjenerne kom ind med Maden, og Erik nok vidste, det streed imod den fine Levemaade, at der skulde komme Skiæg-Levninger paa Kongens Bord, gav han sig til at sidde at bide og kaste, og vragede saa hele Anretningen med de Ord, at det var lutter Billinger han fik fat paa. Tjenerne bleve ganske fattige over den Tale, og istedenfor den skambidte Mad, som havde mistet Synet, kom de immer med Nyt, saa det lille Aftensmaaltid kostede ligesaameget, som ellers et stort Giæstebud. Men, sagde nu Frode, er det ogsaa Skik ved Kong Gøthars Bord, saaledes at spilde Guds Gaver, ved at giøre hele Stykker til Gnallinger, og nylavet Mad til Skiæg-Levninger! Nei, sagde Erik, i Gøthars Gaard er Grovhed husvild, og Uvane fredløs. Saa slaaer det da ikke til her, sagde Frode, at som Herren er, saa følge ham Svende, og enten maa du jo da være løbet for tidlig af Lære, eller ogsaa du er en af de slemme Land-Løbere, der gaaer udenom gode gamle Fodspor. Ja, sagde Erik, man skal lære saalænge man lever, og jeg kalder Ingen dum, uden hvem der ikke kan blive klogere end han er, men naar Klog finder Overklog, saa gaaer han i Skole. Da gad jeg nok vidst, sagde Frode, hvad jeg skulde lære af den Over-Klogskab du nys lod tilsyne! Saamænd, sagde Erik, da mener jeg dog det er klart at en lille Muur forsvarer Borge-Gaarden bedre end en stor Mødding! Det skal altsaa betyde, sagde Frode, at jeg har en troere Tjener i dig, end i alle de Andre. Nei, sagde Erik, hvad fødes skal, har Tiden for sig, først Fæe og siden Baas, først Føl og siden Krybbe, og først naar du har prøvet Alle, veed du hvem den Bedste er; men, for at komme til noget Andet, mig Forlov at spørge: er det Skik hernede, at man sidder med tørre Munde ved Kongens Bord? Oppe hos Gøthar faaer man altid en Taar Drikke til sin Mad, og vist er det, saa glider den meget bedre. Nei, sagde Frode, nu har jeg da aldrig i mine Dage havt en Giæst ved mit Bord, der var saa uforskammet, som du, til at kræve baade Øl og Mad! Ja, sagde Erik, det er gierne Skik ved alle Retter, at tier man, saa taber man, og hvem der ikke tør lukke sin Mund op, faaer Skam i sin Mave. Nu bad da Kongen sin Syster give ham en Taar for Tørsten, som kunde batte, men da hun saa kom med det store Bæger, tog Erik fat om Haand og Samt, og sagde til Frode: livsaligste Konge! er dette en Gave, din Godhed mig under, og lover du mig, at hvad jeg nu har i min Haand, maa jeg altid beholde? Ja, sagde Kongen, som saae kun paa Bægeret, det være dig skiænket! men da nu Erik trak baade Bæger og Jomfrue til sig, som Noget der hængde sammen og hørde ham til, syndes Frode, det gik for vidt, og sagde: Tosse er sin egen Tolk, ihvor han kommer, men hos os er det ellers Skik at være artig, og lade Piger selv raade for, paa hvis Skiød de vil sidde. Ja, sagde Erik, har jeg gjort mine Fingre for brede, og taget Meer end du gav mig, saa beder jeg om Forladelse, men maa det ikke være mit det Hele, saa faaer Retten give os alle Nok, og jeg nøies med min Deel. I det Samme gjorde han Mine til at hugge <em>Haanden</em> af Pigen, som Noget der bestemt maatte følge med Bægeret, og da nu Kongen derved fik Øinene op, lod han Erik beholde det Hele, thi han vilde ikke oprette sin Forseelse ved at bryde sit Løfte, for at man ikke skulde sige, han havde Meget af Munden, men Lidt af Unden, lovede Folk baade Guld og grønne Skove, og gav dem kun en lang Næse. Imidlertid skal man dog lægge vel Mærke til, at her var egenlig intet Løfte; men kun et tomt Munds-Veir, som det ikke er Vægelsind at blæse ad, men Uforstand at løbe efter. </p>
		<p>Nu lod Kongen Erik fare, paa det Vilkaar, at han skulde indfinde sig igien til Tid og Time, da Kampen var bestemt, og, efterat have stillet Borgen derfor, begav Erik sig om Bord, og nyttede Fristen til at giøre baade sig og sine Stalbrødre Sokker af Koe-Huden, som han saa igien bestrøg under Sollerne med Sand og Tiære, for at have desbedre Fod-Fæste paa Glat-Isen. Det hjalp ogsaa rigtig, thi han havde nu godt ved at rive de Andre omkuld, og saa var de leverede, thi efter Kongens Befaling maatte Ingen holde paa hvem der gleed, eller hjelpe den op der faldt.</p>
		<p>Der laae nu de sidst, alle Vestmars Sønner, og seierrig kom Erik til Kongens Gaard, men Gøtvor, som baade var bedrøvet over Slægtens Undergang og brændte af Hevngiærrighed, bød ham strax op til en Mund-Dyst, og forlangde at han skulde vove sit Liv imod en overordenlig stor og kostbar Guld-Kiæde, hun havde. Uagtet det nu ret egenlig var at sætte sit Liv paa Spil, indgik dog Erik Væddemaalet, og Kiæden lagdes i Gunvors Haand.</p>
		<p>Derpaa begyndte Gøtvor med at giøre Erik et uhøvisk og liderligt Spørgsmaal, hvormed hun tænkde at forbluffe ham, men han lod sig ikke anfægte, svarede ganske rolig, satte saa hende et Spørgsmaal for, som var endnu grovere, og ganske anderledes spidsfindigt, hvorover hun tabde baade Næse og Mund, maatte af med Guld-Kiæden, og betalte saa at sige Mandebod til sine Sønners Banemand. Det gik da hende, som man siger: Ulykken kommer sjelden ene, men Spotten og Skaden følges gierne ad, thi al den Trøst hun fik for sine Børns Forliis, var at hun tillige mistede sit Klenodie, og gjorde, saa at sige, et Tungebaand deraf til sig selv, og alle sine Lovtalere.</p>
		<p>Da Vestmar saae, at det blev Enden paa Legen, foreslog han Erik nok en Dyst, og det paa Liv og Død, saa den der vandt, skulde ingen anden Belønning have, end Lov til at slaae Vederparten ihjel. Her gjaldt det imidlertid ikke om Styrke i Munden, men i Arme og Been, og man kan ret sige, at de satte deres Hoved paa et Træk, thi trækkes skulde de om Noget som et Tønde-Baand, af Vidier eller af Reeb, hvad det var, og hvem der gav efter, han havde tabt. Erik vilde ikke undslaae sig, for at man ikke skulde sige, det var kun i Munden han havde sin Styrke, og nu satte de sig da imod hinanden baade med Hænder og Fødder, men Erik trak saa glubsk til sig, at Vestmar gav Slip, og Frode sagde: her kan man see, det er en vanskelig Sag at maale sig med sin Overmand! Ja tilvisse, sagde Erik, især naar man er baade vindhalset og skrutrygget; og med det Samme han sagde det, knækkede han baade Hals og Ryg paa den gamle Skielm. Saaledes gaaer det, naar Magten fattes, hjelper Agten kun lidt, Vestmar, som over sin Formue vilde være Andres Hevner, kom selv til at behøve en, og maatte selv lægge sine Been ved Siden af deres, han vilde skaffe Opreisning!</p>
		<p>Frode trak nu sin Kniv ud, og vilde givet Erik sit Banesaar, men Gunvor, som mærkede, hvad han havde i Sinde, varede sin Fæstemand ad, ved at sige: Forsigtighed er en Borgemester-Dyd! Erik, som godt forstod en halvkvæden Vise, tog sig nu ikke blot i Agt, men bar sig meget snildt ad, thi han sprang strax til Side og sagde: saaledes springer Viisdom af Glæde, naar Falskhed straffer sig selv. Imidlertid havde Frode kastet Kniven efter ham, men da den ikke traf ham den havde Bud til, blev den ligesom vildfarende, og satte sig i Væggen. Erik lod, som ingen Ting var, og betalde en stor Grovhed med en meget fiin Skose, i det han blot sagde: rigtig nok pleier man at kaste til Hunde og række til Venner, hvad man dem vil unde, men det havde imidlertid været en ganske <em>antagelig</em> Foræring, den samme Kniv, naar du havde ladet Skeden fulgt med. Denne sagtmodige Adfærd nødte Frode til at skjule sin Vrede, han trak paa Timen Skeden ud af sit Belte og rakde Erik, og lod som om han virkelig venlig havde sigtet til Haanden, da han fiendtlig skiød efter Brystet. Det kalder man at holde gode Miner, og spille sin Rolle fiint, naar man kan nøde sin Vederpart til at dreie af og tale i den samme Tone; der hører vist nok Meget til, at tage imod en Morder-Dolk, som en stor Foræring, men Kunsten priser Mesteren, og Erik gjorde jo virkelig det Mester-Stykke, derved at forvandle Staal til Guld, og nøde den løsladte Dolk, der truede hans Liv, til at fare i Skeden, og ære ham ved hans Belte!</p>
		<p>Efterat denne Pust var overstaaet, satte man sig til Bords, og gjorde sig tilgode; men saa siden, midt om Natten, vaagnede Gunvor Erik i al Stilhed, forsikkrede ham, der var ikke Andet for, end tage Flugten, og det strax, thi, sagde hun, vil man vel fare, maa man age mens Vognen er heel. Derpaa fulgdes de ad ned til Stranden, og ved at løsne en Planke i hvert af Kongens Skibe, som var lagt op der sammesteds, gjorde Erik dem ubrugelige for det Første, uden at det dog var at see paa dem. Sit eget Skib arbeidede han og hans Stalbrødre derimod blot et lille Stykke ud fra Landet, saa Kongen betænkde sig ikke paa at følge efter; men kom dog ikke nær saa langt med sine hullede Skibe, førend Vandet flød over alle Bredder. Nu fik han andet at tage vare end at forfølge Folk, hans eneste Tanke var at bjerge Livet, og uagtet han var i fuld Rustning, sprang han derfor lukt i Søe, og vilde see, om han ikke kunde svømme i Land. Hans Folk gik samme Vei, thi hvem der ikke sprang ud, slog Bølgerne over Bord, da Stavnene sank; men aldrig saa snart saae Erik og Roller i hvilken Fare Kongens Liv svævede, førend de, uden at spørge hvad de selv vovede, sprang til Bunds efter Frode. <em>Trende</em> Gange havde Bølgen alt lukket sig over ham, da det lykkedes Erik at faae Tag i hans lange Lokker, og løfte ham fra Dybet, hvor saa mange af hans Folk maatte lukke deres Øine, medens en Deel med Nød og Neppe naaede Kysten! Man førde nu Kongen af de vaade Klæder og gav ham Tørt paa, og fik ham til at kaste op, saa den Mængde Vand han havde slugt, kom ud, men han laae dog en Stund og kunde hverken mæle eller tale, men gispede, som om han skulde opgive Aanden. Lidt efter Lidt kom der imidlertid Varme og Liv i Kroppen, og han fik netop saamange Kræfter, at han kunde sidde, men at reise sig, formaaede han ikke saa snart, thi der maatte Tid til, inden han ret kom til sin forrige Førlighed og kunde røre sig frit.</p>
		<p>Da nu Erik spurgde ham, om han vilde have Liv og Frihed, stræbde han først med Hænderne at spile sine Øine op, og efterat have faaet lidt mere Liv og en fastere Stemme, opløftede han Røsten og sagde: ved dette Lys som jeg nødig beskuer, og ved denne Luft som jeg mod min Villie indaander, beder og besværger jeg eder, at I dog aldrig tænke paa at lade mig længere leve! Omsonst har I reddet en Mand fra Døden, som vil ikke leve, og med Sværdet skal jeg allenfalds tiltvinge mig, hvad jeg ei maatte finde i Bølgerne. Uovervundet stod jeg, Erik! indtil jeg maatte bukke for din Snildhed, og hvad der fordobbler min Ulykke, er at jeg, som stod for Mænd med glimrende Navne, skal falde for saa ubetydeligt et Menneske! O! jeg maa jo skamme mig, og heller bleg af Død, end skamfuld rød, maae Kongen sige, Kongen, hvem Intet over Æren gaaer, og som er meer end nogen Stodder fattig, naar han fattes den! Konge-Kronen skal Navnet fylde, Prisen forgylde, men hvad siger Rygtet nu om mig? Berømt har jeg været for Vidskab og for Veltalenhed, men nu er det forbi med begge Dele, Alt er tabt, og det til dig; en Bonde-Søn, o trefold Vee! berøvede mig Krandsen, jeg fra Konger vandt! Livet vil du skiænke mig! Nei, togst du Æren, da tag Livet med! Syster, Krone, Boe og Skatte, og hvad der gaaer over Alt, min Hæder har jeg tabt, naar Rygtet skal opregne hvad du, som Lykkens Yndling, vandt, maa der bestandig lægges til: det tabde Frode, og mon det da er Umagen værd, at overleve sin Ære, for at opleve saadan en Skiændsel!</p>
		<p>Du taler om Frihed! hvad Lykke skulde den vel bringe, som kunde opveie Skammen af mit Fangenskab, ja, hvad kan Fremtiden skiænke mig Andet, end langvarig Græmmelse, og alle de bedste Frugter, som groe paa Ulykkens Træ! Hvad kan de kommende Dage fortælle mig, uden det sørgelige Sagn om min forlorne Herlighed! Nei, for den Ulykkelige er Graven den skiønneste Udsigt, og Døden er en Lykke for hvem den times efter Ønske! Mig kan Døden ingen Gammen røve, kun hvad jeg væmmes ved kan den fortære, Livs-Lyst er Medgangs Daatter! Døds-Attraa er Modgangs Søn! Intet Haab om bedre Tider kan forsone mig med Livet, thi Bødning er kun Lapperie, og Riften i mit Purpur voxer aldrig sammen, men glemt var den nu, hvis du havde ladet mig ende! Min Krone, min Syster, min Rigdom, det kunde du jo give mig tilbage, men aldrig mit glimrende Navn, det fik jeg ei tilbage, om jeg saa end aftvættede min Skam, thi hvad man tvætter, taber i det Mindste Glandsen, og seent vil Rygtet holde op at sjunge: Kong Frode var en fangen Mand!</p>
		<p>Betænker paa den anden Side, at ikke Liv, men Død er hvad I skylde mig, og hvad jeg ærlig har fortjent af eder, saa I maatte fortryde Skaanselen, hvergang I kom min Fiende-Færd ihu! Skamme eder maa I jo, ved at betænke hvilken grum Uven det var, hvis Liv I frelste! Hvorfor vil I dog spare en Mand, som er sin Død værd, og holde Haand over eders Efterstræber! Hvad kan være mere billigt, end at jeg tømmer selv den Skaal, som jeg iskiænkede til Eder, og jeg vil frit bekiende, at havde Lykken været mig saa god, som den var eder, da havde jeg uden al Barmhjertighed betjent mig af den Stærkeres Ret. Har jeg altsaa ingen Skade gjort eder, da er det Skiæbnens og ikke min Skyld, Villien havde jeg, og den bør her træde i Gierningens Sted!</p>
		<p>For Resten, saa, vil ikke I skille mig ved Livet, saa vil jeg selv, og naaer det vel ogsaa, aldenstund jeg har Hænder paa Skaftet!</p>
		<p>Nei, sagde Erik, det forbyde Himlen, at du skulde forfalde til saadan en Daarlighed! Himlen forbyde, siger jeg, at du med Skiændsel skulde giøre Ende paa et berømmeligt Levnet! Ja, har ikke Guderne selv udtrykkelig forbudet at være Selvmorder, og nægte sig selv den Medlidenhed, man viser Andre! Fristet, ikke fældet dig har Nornen, hun vilde kun forsøge, hvordan du kunde skikke dig i Modgang, og der er ingen Ulykke skeet dig, som jo med Tiden kan forvindes, thi Lærestregen, du har faaet, slaaer ingen Mand af Hesten. Kun ved Modgang vinder man de stærke Been, der hører til at bære gode Dage, man skiønner heller aldrig paa sin Lykke, før man har prøvet hvad det er at miste den, og det er eene efter overstaaet Kummer vi kan smage Glædens fulde Sødme!</p>
		<p>En eneste Drik Vand! Skulde den give dig Afsmag for Livet! Hvad siger det, at du gav efter for Vandet, aldenstund du viger ei for Staalet, og maa man ikke snarere kalde det Ære end Skam, at du svømmede i din fulde Rustning! Din Ulykke! er den vel større end at Folk i Tusindtal vilde skatte sig lykkelige ved at naae den! Du er en regierende Konge, staaer med usvækket Livs-Kraft i din blomstrende Alder, og er ungdommelig nok til at turde haabe, du, ved end mere glimrende Bedrifter, kan selv fordunkle din forrige Roes! O! lad dog aldrig Nogen see dig saa blødsøden, at du ikke blot skulde grue for Modgang, men endog af Utaalmodighed derover henslænge dit unge Liv, thi mere kvindagtig er ingen Mand, end den, der af Gru for Gienvordighed taber Modet til at leve, og det er ikke den kloge Mand, der med sit Liv vil kiøbe sig løs fra Ulykke, som om Døden ei selv var den største! Dødeligt Fiendskab er altid Daarskab, men til sig selv er det Vanvid, og selv imellem gale Folk er det et Drog, som giør sig selv Fortræd! Eller, siig mig dog engang, naar du med Døden hevner dig over en lille Krænkelse, hvem skal saa hevne den store Fornærmelse, du dog unægtelig derved lider, og synes du dog ikke, det er et mageløst Galskab, at ville hevne sig paa sin Ulykke ved at slaae sig selv ihjel!</p>
		<p>Betænk for Resten, at det Lykkens Skiødebarn, som fik aldrig Riis af sin søde Moder, er ikke født endnu! Hidindtil har du været hendes Kiæle-Dægge, som ikke en Vind maatte blæse paa, hidindtil har du dandset paa Roser, og nu, saasnart der kommer et Gran i Veien, er du utrøstelig, og vender Sværdet mod dit eget Bryst! Det er for et Sandskorn du vil gaae ud af Verden, men om det nu havde været et Bjerg, saa gad jeg vidst, hvad du vilde have gjort! Men, saaledes er det: kun i Modgangs Skole lærer Folk Forstand, det er kun paa Bunden af Lidelsens Kalk man finder de Vises Steen, og kun i Søleføre lærer man at kiøre!</p>
		<p>Vil du, der burde staae som dine Fædres Bautastene, bugne og briste som et Rør! Vil du vise Verden, at selv kiække Fædre kan en Kryster avle! Vil du saaledes vanslægte fra de Gamles Manddom, at Kvinder giøre dig til Skamme! Du har knap endnu begyndt at leve, og er allerede træt af Dage! Hvem af dine Fædre gav dig det Exempel! Du, Sønnesøn af den vidtberømte Helt, en Søn af den urokkelige Kiæmpe, dig skulde saa ubetydelig en Kastevind blæse fra Roret! Nei, jeg veed, at paa dig hviler end dine Fædres herlige Aand, overvundet dig har heller Ingen, din Ubesindighed har ene gjort dit Uheld, og vi har kun befriet, ei betvunget dig! Er vort Venskab da en Fornærmelse! vil du med Had besvare Kiærlighed! opirres du ved Tjenester, som burde dæmpe Vrede! skal vi sigtes for Velgierninger, og høste Torne efter Blomster-Frøe! Seer du Fiender i os, som frelste dit Liv! Nei, Himlen bevare din Forstand, saa du dog ikke, i mageløs Afsindighed, skal ville brændemærke din Rednings-Mand som din Forræder! Vor Fange er du ikke heller, thi vi fandt dig ikke frie, vi fandt dig tvertimod i Dødens Snare, og friede dig ud! See her! Midler, Skatte, Alt hvad du har mistet giver jeg tilbage; var det af Vanvare du lovede mig din Syster, velan! her er hun, Jomfru klar som i din Sal, gift hende kun med hvem du vil! Lad din Vrede dog ikke forblinde dig! Intet, slet Intet har du tabt, og ikke mindste Skaar har du lidt i din Frihed, din Hirdmand vil jeg være, om dig saa behager, men ihvilket som, saa er jeg her din Tjener, ei din Herre, du kan befale frit, som paa din Throne, og du skal finde Lydighed, som i din egen Gaard! Afsig her over mig hvad Dom du vil, jeg underkaster mig den! Beslut om os alle hvad du vil, saa frit, som om vi stode for dig i din Hal, og see, om vi ikke skal lyde!</p>
		<p>Saaledes tog Erik til Orde, og denne Tale forsonede Kongen baade med de Fremmede og med sig selv, saa alt blev venligt og vel forligt, og man gik samtlig i Land, hvor Kongen lod Erik og alle hans Søfolk age til Slottet.</p>
		<p>Saasnart nu Frode kom hjem, lod han sit Raad kalde sammen, og her trolovede han Erik høitidelig med Gunvor, og udnævnede ham til sin Marsk. Derpaa gav han tilkiende, hvorlunde han havde fattet Lede til sin Dronning, og ønskede sig i hendes Sted Kong Gøthars Daatter, hvorfor han bad Erik, hvem han tiltroede at kunne overvinde alle Vanskeligheder, om han ikke nok vilde være hans Bud, og beile for ham. Endelig dømde han Gøtvor, som havde været Medviderske i Dronningens Skiændsel, til at stenes, men Hanunde selv, sagde han, vil jeg skikke hjem til hendes Fader, da hun ventelig, om hun blev her i Dannemark, vilde stræbe mig efter Livet.</p>
		<p>Erik lovede at giøre sit Bedste, og bifaldt alle Frodes Beslutninger, undtagen den med Dronningen, men i den Henseende raadte han Kongen, heller at gifte Hanunde med Roller, thi saa kunde Kongen være rolig for hun var i gode Hænder. Det Raad tog Kongen med al Taknemmelighed imod, som himmelfalden Viisdom, og Dronningen lod sig ikke nøde til det nye Giftermaal, men fandt sig meget føielig i sin Skiebne, og sagde: Mennesket er i Grunden slet ikke skabt til at sørge, Bedrøvelse reiser sig gierne af Indbildning, og desuden har jeg ikke Noget at klage, da min Straf kun er Løn som forskyldt.</p>
		<p>Nu holdt da begge Brødre Bryllup paa een Dag, den Ene med Kongens Syster og den Anden med hans forskudte Dronning, og begav sig med samt deres Fruer paa Reisen op til Norge, thi hverken Veiens Længde eller Reisens Farlighed kunne afskrække de Koner fra at følge deres Mænd, de sagde begge To, at de vilde hænge ved som en Borre, fra Dannemark til Norge.</p>
		<p>Først toge Brødrene Veien til Rennesøe, hvor de fandt Regner død og begravet, men Krage gift igien med en vis <em>Brak,</em> og de glemde da ikke at gaae hen, hvor de vidste deres Fader havde skjult sine Skatte, og grave dem op.</p>
		<p>Hvad nu Kong Gøthar angaaer, da var Eriks Rygte kommet til Norge førend han selv, saa Kongen vidste alle hans Begivenheder, og blev just ikke meget glad, ved siden at spørge hans Ankomst, thi man kan jo aldrig vide, tænkde han, hvad for Optøier saadan en forvoven Krabat, som ingen Ting skyer, kan hitte paa heroppe i Norge. Desaarsag besluttede Gøthar, som just nyelig var bleven Enkemand, at see, om han ikke kunde skille Erik ved Gunvor, og faae hende selv, deels fordi han gierne vilde være Svoger til Frode, og deels fordi han gierne vilde sikkre sig for Erik, ved saa at giøre ham til sin Svigersøn.</p>
		<p>Alt dette kom Erik imidlertid under Veir med, hvorpaa han strax kaldte sine Stalbrødre sammen, og sagde: jeg vil ikke skjule for jer, at her er Klipper nok at strande paa endnu, men jeg har imidlertid godt Haab, fordi jeg har en god Samvittighed, og Anslag mod uskyldige Folk henveires lettelig, fordi Brøden, som er Baandet, fattes, og I veed vel nok det hedder: løst Knippe kan let glippe! I har nyelig seet, hvordan det gik i Dannemark, Guderne saae til min Uskyldighed og reddede mig af al Vaade, og det tør jeg haabe, de vil fremdeles, da min Uskyldighed end er den samme! Nu vil vi lade, som vi har i Sinde at snige os bort, og derved lokkes Gøthar til at angribe os, thi saa har vi Retten paa vor Side, som Ordsproget siger: Haand er Hoveds fødte Værge, og det er sjelden Nogen kommer vel fra, at drage Sværd mod uskyldige Folk, saa naar vi kan faae Fienden til at slaae det første Slag, tør jeg haabe, han skal faae Sidsten!</p>
		<p>Meer sagde Erik ikke dengang, men reiste saa hjem for at besøge Brak, og søgte derpaa at udforske Gunvor, om hun vilde være ham troe. Han spurgde hende nemlig ad, om hun ikke nok vilde bytte ham bort for Kong Gøthar, aldenstund det dog var under hendes Værdighed, som en født Prindsesse, at være bundet til en Bonde-Søn! Hun bad ham strax for Himlens Skyld, dog sige sig, enten det var Spøg eller Alvor, og da han forsikkrede, at det var hans ramme Alvor, gav hun sig til at græde saa bitterlig, og sagde: saa har du da i Sinde at overøse mig med Skiændsel, og forskyde mig til Løn for min jomfruelige Kiærlighed! Bittert maa jeg sande nu, at Rygtet og kan løbe med Liim-Stangen for en Blomsterkost, thi grusomt er jeg skuffet i mine Forventninger om dig: en klippefast Elsker drømde jeg om, og en Veirhane fik jeg! Sjelden var Mand saa kiær ad Kone-Vrede, som Erik nu, han tog Gunvor i sin Favn, og sagde: jeg vilde kun vide hvor tro du var, og nu skal Ingen uden Døden formaae at skille os ad! Det bør du imidlertid vide, at Gøthar vil rane dig, og see, om han med Røver-Haand kan vinde din Kiærlighed, og naar det nu kommer saavidt, lad da, Kiære, som det fornøier dig, men faae ham til at opsætte sit Bryllup, indtil han har givet mig sin Daatter! Saa vil vi have Bryllup paa een Dag, og sidde hver i sin Gildes-Stue, for at du ikke skal tage Feil, og see paa mig istedenfor paa Kongen, men du maa endelig sørge for, at der er kun et Skillerum imellem Stuerne, thi saa skal vi herlig narre ham!</p>
		<p>Efter denne Aftale lagde Erik Brak med en Hob udsøgt Mandskab i Baghold ikke langt fra Konge-Borgen, og for at nu Gøthar skulde forhaste sig, lod han, som der kom en pludselig Skræk over ham, og flygtede med Roller, Kone og Samt, ombord paa sit Skib. Gøthar satte ogsaa rigtig efter ham med sin Flaade, og da Erik saae det, sagde han: see der har vi Lumske-Piil fra Luske-Bue, rask nu Gutter! Klart til Vending! over Stav!</p>
		<p>Da nu Skibene nærmede sig hinanden, raabde Gøthar og spurgde, hvo Skibet førde? Erik, var Svaret, og saa spurgte Gøthar igien, om det da var ham, der kunde snakke Pokker et Øre af? Ja, sagde Erik, Navn af den Veltalende gavst du mig selv, og ilde var det da, om jeg bar Navnet forgiæves.</p>
		<p>Derpaa lagde Begge til Land, og Erik rygtede Kong Frodes Ærinde, men dertil svarede Gøthar, at han vilde heller være Svoger til Frode paa en anden Maade, ved nemlig at tage Gunvor, som han havde Lyst til, og for at Erik ikke skulde sige han tabde Noget derved, kunde han faae hende, Frode vilde havt, og det, sagde Gøthar, er jo slet ikke saa urimeligt, thi Beile har Brud i Vente, og Noget for Noget, skal Venskab holde! Erik lod som han tog med Kyshaand imod Kongens Tilbud, kaldte det et kosteligt Indfald, og sagde: det er mere Guds Velsignelse, end jeg nogentid kunde ønske; men du faaer selv spørge Gunvor, hvad hendes Mening er om den Ting. Gunvor tog med forstilt Venlighed mod alle Kongens Smigrerier, saa man kunde været fristet til at sige: den er god at lokke, som gierne vil hoppe, men een Ting udbad hun sig: at hendes Bryllup maatte opsættes til Eriks var overstaaet, for det, sagde hun, var det allerbedste, deels fordi der saa var bedre Plads, og det Ene løb ikke i det Andet, som ellers let kunde skee ved et Tostykkes Gilde; men dog især fordi hun maatte have lidt Tid til at svede den gamle Kiærlighed ud, saa hun ikke skulde tage Feil og falde Erik om Halsen. Kongen blev nok saa krye over det Svar, og forsikkrede hende sjæleglad, at det var som talt ud af hans Hjerte. Fra nu af havde Kongen jævnligen Samtaler med Erik, og fandt saadan en Fornøielse i alle hans fyndige Ordsprog og vittige Indfald, at det var langt fra han fortrød paa at faae ham til Svigersøn, meget mere fordobblede han sine Naades-Beviisninger, og forlenede ham med Lithar-Fylke.</p>
		<p>Nu gik da Reisen for sig til Kongens Gaard, hvor Eriks Bryllup skulde staae, og han havde sin Stifmoder Krage med, for hendes Galdre-Kløgts Skyld, men hun gav sig ved den Leilighed ud for Gunvors Halvsyster paa Moders Side, og holdt, for onde Øines Skyld, som hun sagde, sit hele Ansigt saa tæt indhyllet i et Slør, at det var umueligt at kiende hendes Træk. Kongen og Erik sad til Bords, hver i sit Huus, men kun med et Skillerum imellem; begge Salene vare omhængde med løse Betræk. Gunvor sad inde hos Gøthar, Krage derimod og Alvilde, saa hedd Kong Gøthars Daatter, sad hver paa sin Side af Erik, og han var snild nok til, under Alskens Narre-Streger, ganske uformærkt at faae et Bræt taget ud af Skille-Rummet, og derved gjort et Hul saa stort, at et Menneske kunne smutte igiennem. Da nu den Ting var i Rigtighed, spurgde han Alvilde, om hun dog ikke heller vilde have Kong Frode end ham, aldenstund det dog er en gammel Sandhed, at lige Børn lege bedst, og en tynd Lykke at falde ned, især naar man er høit i Veiret! Vel svarede hun dertil, at hendes Faders Villie maatte være hendes Lov, men Erik snakkede dog saalænge for hende om, hvor rart det var at blive en fornem Dronning, og lovede hende saa bestemt i Dannemark baade Guld og grønne Skove, at hun gav efter, og lovede at følge hans Raad. Det var da baade Stadsen og Æren der lokkede hende, men dog vil man sige, at Krage ogsaa havde nogen Deel i hendes Føielighed, formedelst en Elskovs-Drik, hvormed hun bøiede Prindsessens Hjerte til Frode.</p>
		<p>Imidlertid fik Kong Gøthar afspiist, og gik nu ind til Eriks, for ved sin Nærværelse at forhøie Glæden i Brudehuset; men saasnart han var ude af Dørren, smuttede Gunvor efter Aftale ind igiennem Væggen, og satte sig ved Siden ad Erik. Gøthar, som blev høilig forundret over at finde hende der og i den Stilling, spurgte meget flittig, hvor hun kom fra, og hvad hun sad der efter, men hun svarede, at Kongen tog formodenlig Feil ad hende og hendes Syster Gunvor, som imidlertid ogsaa let kunde skee, da de lignede hinanden overordenlig. For nu at være vis i sin Sag, skyndte Gøthar sig og gik ind i sin egen Sal, men Gunvor skiød Gienvei, saa at hun kom først og sad skinbarlig paa samme Sted, som da Kongen gik ud. Endnu turde Gøthar ikke troe sine egne Øine, men gik ind til Eriks igien, hvor han da atter fandt Gunvor for sig, og han gik aldrig saa tit frem og tilbage, at han jo, til sin store Forundring, fandt, ikke to Ansigter, som lignede hinanden, men eet og samme Ansigt i to forskiellige Huse.</p>
		<p>Det blev ved at staae for ham som en reen Umulighed, at to Mennesker saaledes som to Draaber Vand kunde ligne hinanden, men dog blev han ikke klogere den Dag, Gildet fik Ende, han fulgde selv sin Daatter og Erik ind i Brude-Kammeret, og gik derpaa til Hvile. Erik byttede naturligviis strax, lod Alvilde, som Frodes Fæstemøe, ligge for sig selv, og gjorde, som sædvanlig, Nar ad Kongen, ved at have Gunvor hos sig; men imidlertid laae Gøthar og kunde ikke sove, thi immer stod hvad han havde seet for ham som en Øien-Forblindelse, og jo mere han laae og grundede, desto vissere blev han paa, at det havde bestemt været Gunvor selv han saae begge Steder. Det løb ham nu saalænge om i Hovedet, til han begyndte at tvivle om, at man nok havde taget ham ved Næsen, og da først faldt det ham ind med den Mellem-Væg, at der igiennem havde man vel spillet under Dække. Paa Timen lod han Væggen paa det Nøieste undersøge, men der fandtes ikke mindste Spor enten til nogen Aabning, eller til at der var skeet den nogen Overlast, thi det havde Erik sørget for i Tide, at det løse Bræt var sat meget net ind i sine gamle Falser igien. For nu, ikke desmindre at faae Sandhed at vide, lod Kongen to Karle liste sig ind i Eriks Seng-Kammer, hvor de kunde staae ubemærkede bag ved Betrækket og udspeide Alt, og dem gav han den Befaling, at fandt de Gunvor i Sengen hos Erik, skulde de kun uden Videre slaae ham ihjel.</p>
		<p>Lurendreierne havde for saavidt Lykken med sig, at de kom ubemærkede ind i Kammeret, og opdagede strax at Gunvor laae i Sengen hos Erik, men Snigmordet holdt de for raadeligst at opsætte, indtil de mærkede at Erik ret var faldet i en dyb Søvn. Noget efter hørde de ham snorke af alle Kræfter, og tænkde, at nu var det Tid, men da de saa foer til med deres dragne Sværd, vaagnede Erik, og saasnart han saae Sværdet over Hovedet, skyndte han sig at nævne sin Stifmoders Navn, som hun havde givet ham Lov til i yderste Nødsfald. Det hjalp godt paa de forfaldne Sager, thi strax faldt Eriks Skjold ned, som hængde oppe under Loftet, og bredte sig over ham, ret som det kunde været lagt med Flid for at beskytte hans værgeløse Legeme mod de skarpe Klinger. Den Frist førde Erik sig til Nytte, greb sit Sværd, og huggede i en Haandevending begge Benene af den næste Morder, medens Gunvor, med Mands-Mod i Kvinde-Hjerte, af al Livsens Styrke jog et Spyd i den anden.</p>
		<p>Saaledes undgik da Erik den Snare, og tog nu strax med Gunvor Veien ned til Stranden, for at skynde paa Afreisen, medens Roller stødte i Luren, som var det aftalte Tegn for Bagholdet, naar de skulde bryde ind paa Slottet. Saa saare Kongen hørte Luren skralde, tænkde han at Fienden var i Landet, og flygtede strax ombord paa sit Skib; medens Brak og hans Selskab randsagede paa Slottet, og brugde den halve Nat til at skrabe sammen, hvad Løsøre de fandt, og føre om Bord til Erik.</p>
		<p>Morgenen efter, da Kongen saae, at de han flydde for, havde selv taget Flugten, lavede han sig strax til at sætte efter dem, uagtet En af hans gode Venner formanede ham til dog ingenlunde at forhaste sig, men bie, til han havde Midler i Hænde, som kunde forslaae, aldenstund det kun var til Unytte med et lille Følgeskab at ledsage Fienderne hjem til Dannemark. Hvad der allermeest ærgrede Gøthar, var at han selv var løbet i den Fælde han havde sat for en anden, og langt fra at kunne styre sin Hidsighed, skyndte han sig bare at komme afsted, for, om mueligt at hevne Skade; men han kom ikke længer end til Øm-Sund, hvor han maatte ligge for Modvind, til alle Levnetsmidlerne gik op. For nu ikke at sulte ihjel, besluttede Mandskabet heller at falde for Sværdet. De gav sig derfor til at hugge hinanden ned, og man viser endnu der paa Steden deres Gravhøie. Kun Kongen undkom med nogle faa Ledsagere over de steile Bjerge. </p>
		<p>Erik fuldendte imidlertid lykkelig sin Reise, og Frode holdt Bryllup med Alvilde, men Erik maatte snart paa Farten igien, thi nu meldte man et Anfald af Slaverne paa de danske Kyster, og da Frode selv manglede Krigs-Erfarenhed, blev Erik udseet til, med otte Skibe, at holde Styr paa det Uvæsen, og han, hvis Liv og Lyst Mandhaftighed var, sagde ikke Nei, men tog med Glæde mod Udnævnelsen, og tænkde kun paa, hvorledes han ret djærvelig kunde rygte sin Dont. Da han nu spurgde, at Slaverne havde kun syv Skibe, tog han ogsaa syv af sine og lagde paa Luur, med et Bolværk foran, og tildækkede med grønne Grene; med det ottende Skib derimod seilede han lige hen til Fienden, som for nøiere at udspeide Alt, og flygtede, da man opdagede ham, tilbage forbi sin Flaade ind i en snever Bugt. Slaverne, som aldrig drømde om, at de løb i Fælden, tænkde bare paa at fange ham, lagde alle Aarer ombord og roede, saa Vandet stod op over dem, lukt forbi Eriks Flaade, som de i al deres Gridskhed ikke lagde Mærke til, eller ansaae kanskee for Vind-Fælder, som Skibene heller ikke saae uligt ud til at være. Saasnart de imidlertid kom ind i Bugten, fik de Øinene op, thi Eriks Flaade spærrede strax Indløbet, og uagtet Slaverne i Begyndelsen blev mere forbausede end egenlig bange, da de saae ligesom en grøn Skov komme seilende, saa fik de dog snart at finde, at der sad Torne under Bladene. Nu angrede de deres Uforsigtighed, men det var for silde, thi medens de havde travelt med at faae vendt, for, om mueligt, at slippe ud, beed Fienden sig fast, og uagtet Erik lod sit Skib lægge op, stod han dog ikke med Hænderne i Lommen, men brugde paa Strandbredden sin Slynge som en Mand, saa det peeb om Slavernes Øren. De faldt da næsten allesammen, kun fyrgetyve tog man til Fange, og det blot for at lægge dem i Lænker, og lade dem under Sult og andre Piinsler ynkelig opgive Aanden.</p>
		<p>Nu befalede Erik sine Stalbrødre at blive liggende i Havnen til han kom igien, og seilede selv afsted for at bringe Frode Tidende om den vundne Seier, men et Øieblik lod han sig dog standse paa Veien, ved Synet af en Vikings-Snekke, som havde paa en Maade faaet Sit paa det Tørre, ved at komme paa Grund. Hum! sagde Erik, som gierne havde et fyndigt Ordsprog til Rede, ihvad der saa mødte, der vanker ikke Steeg til Pirres, uden den falder i Asken, og Fattigmands Lykke er gierne tynd, hvorpaa han seilede hen, og slog Sørøverne ihjel, medens de stod og svedte over at stage sig løs.</p>
		<p>Da nu den Ting var bragt i Rigtighed, fortsatte Erik Reisen til Kong Frode, som laae med en mægtig Flaade, der var samlet, deels af Dannemark, deels fra Nabolandene, for dermed at hjemsøge Slaverne inden deres egne Grændser. For nu med en udmærket Hilsen at oplive Kongens Mod, bragde Erik ham Seiers-Budet med disse Ord: Hil være dig, Kong Fredegod, som skaber gylden Fred! Tak for Ønsket, sagde Frode, og gid det her maa gaae i Opfyldelse, hvad man siger, at der er Spaamands Ord paa Viisdoms Tunge! Ja, svarede Erik, det var ingen Løgn jeg sagde, thi ligesom Konger pleier at meldes af Smaafolk, saa er det immer Smaat, der bebuder det Store, og i den liden Fordeel jeg vandt, seer jeg et Pant paa Lykkens Gunst, som lover en udmærket Seier.</p>
		<p>Nu betragtede Erik med Opmærksomhed Flaaden som skjulde Havet, og fandt, at den var alt for stor, thi hverken vilde der være Rum til Skibene i nogen Havn, eller til Leir paa nogen Kyst, og selv med uhyre Bekostninger vilde man ikke kunne skaffe Levnets-Midler nok. Desaarsag raadte han Frode at dele sin Magt, kun lade Fodfolket gaae til Søes, og derimod med hele Rytteriet lægge Veien om ad Jylland, som da ogsaa skedte, og hvor stor blot denne Deel af Krigs-Hæren maa have været, kan man slutte sig til af den Fortælling, at for at skyde Gienvei, sløifede de Bakker og Bjerge, fyldte Moradser og Kiær, og banede sig, saa at tale, med Banker i Favn Vei over det mest bundløse Uføre.</p>
		<p>Imidlertid kom der Bud fra Kong Strunke i Slaven, som begiærede Stilstand, men den blev ham nægtet, thi Frode fandt, der var ingen Rimelighed i at staae stille, for at give sin Fiende Tid til at ruste sig, og desuden, sagde han, er dette mit første Feldttog, som ikke taaler nogen Opsættelse, deels fordi man deraf kunde tage Anledning til at tænke Allehaande, og deels fordi man aldrig maa opsætte en god Begyndelse, da godt begyndt er halvt fuldendt, hvem der først slaaer til, er immer i Forhaanden, og det er med Lykken som med Ulykken, den kommer sjelden ene, saa den første Seier er gierne et Skridt til den anden, og allenfalds et godt Forvarsel.</p>
		<p>Erik stadfæstede med ham, at det var et klogt Ord i rette Tid Kongen sagde der, og, for at minde Sendebuddene om, at det var Slaverne selv, og ikke de Danske, som havde yppet Kiven, lagde han til: desuden er det et gammelt Ord, at som man raaber i Skoven, saa faaer man Svar, og saa er Barn i Bye bært, som det er hiemme lært!</p>
		<p>Paa denne Tale fulgde der et blodigt Slag, hvori Kong Strunke faldt med samt de Kiækkeste han havde, og Resten af Slaverne hyldede Kong Frode.</p>
		<p>Frode lod nu Slaverne sammenkalde, og giorde vitterligt, at alle Tyve og Røvere skulde melde sig, jo før, jo heller, da han agtede at give deslige Folk besynderlig <em>Høihed</em> og <em>Anseelse,</em> ligesom han ogsaa vilde <em>kongelig</em> belønne Enhver, der havde nogen Styrke i Hexerie og Trolddoms-Kunst. Det var Noget Slaverne gad hørt, de beed virkelig paa Krogen, og blev deres egne Angivere; Begierligheden forblindede dem, har vi Skam af det, tænkde de, saa har vi dog ingen Skade af det, og brystede sig nu ordenlig af deres Forbrydelser. Det var imidlertid en gal Regning, thi saasnart de stillede sig frem, sagde Frode til Folket: Eders Pligt er det jo nu at rense Fædrenelandet fra saadanne Afskum, gav derpaa alle Misdæderne i Rakkerens Haand, og befoel at de skulde hænges af deres egne Landsmænd i de <em>høieste</em> Galger, man havde. Det var et ganske snildt Paafund af Frode, thi han havde lovet de overvundne Slaver Tilgivelse, men ved nu blot at undtage dem, der selv nævnede sig som Misdædere, gav han Fienden saa god en Aareladning, som det største Nederlag neppe kunde maalt sig med, thi de der paa den Maade kom i Høiheden, var fleer end de der blev ved Jorden. Man kan heller ikke andet sige, end at de frække Kieltringer, som vilde have Noget for deres Umage med at giøre Ondt, fik jo Løn som forskyldt, og er Nogen moden til Galgen, er det dog sikkerlig dem, der ikke kan dye sig, uden at rose sig af deres egne Skarns-Stykker, og istedenfor at tie med sig selv, bruge Mund imod den tøvende Retfærdighed. </p>
		<p>Efter nu at have ved denne Seier indlagt sig stor Berømmelse, vilde Frode vise, at Retten dog hos ham sad andensteds end i Spydstagen, og gav derfor Krigs-Hæren følgende Love, som deels endnu staae ved Magt, deels ved Magtsprog i den senere Tid ere afskaffede.</p>
		<p>Banner-Mesteren skulde, ved Byttets Deling altid have en dobbelt Lod imod en almindelig Krigsmand.</p>
		<p>Høvdingerne: Saamange som havde Ret til i Marken at lade bære Banner for sig, skulde som et Ærestegn være ene om hvad Guld man vandt, og det øvrige Krigsfolk nøies med Sølvet.</p>
		<p>De Rustninger man tog, skulde Kjæmperne dele, men Skibene skulde høre Bønderne til, som udredte Flaaden, thi, sagde han, Billighed fordrer, at hvo Skib vover, maa Skib vinde.</p>
		<p>Hvo som under et Banner først vendte Ryg i Slaget, var fredløs.</p>
		<p>Desuden gav Frode ogsaa den Forordning, at Ingen maatte understaae sig at laase og lukke for sin Eiendom, og hvo det gjorde, forfaldt i to Mark Gulds Bøder til Kongens Kasse, som derimod betalte Eiermanden dobbelt alt ulaaset, tyvstjaalet Gods.</p>
		<p>Hvo der saae giennem Fingre med en Tyv, skulde række Hals for ham.</p>
		<p>Ved sin Hiemkomst til Dannemark, søgde Frode ogsaa ved gode Love, at raade Bod paa den Fordærvelse Greps Uvæsen havde anrettet, og for at forebygge tvungne Giftermaal, gav han alle Piger Lov til at tage hvem de vilde, saa at selv det Ægteskab de indgik uden deres Faders Minde, skulde være gyldigt, dog med den Hage, at naar en fribaaren Kvinde giftede sig med en Træl, mistede hun sin Frihed, og sank ned til hans Kaar, med hvem hun havde forbundet sig.</p>
		<p>Det første Fruentimmer et Mandfolk besov, skulde han tage til Ægte.</p>
		<p>Hoerkarle skulde vedkommende Ægtemænd have Lov til at lemlæste, for at derved kunde sættes Skranker for Liderligheden.</p>
		<p>Fremdeles befalede Frode, at begik nogen Dansk Hærværk mod sin Landsmand, skulde han betale Rovet dobbelt, og desuden straffes som den der brød Lande-Freden.</p>
		<p>Bar en Tyv sine Koster til anden Mands Huus, da skulde Husbonden, om han lukkede Dør efter ham, agtes for Hæler, have sin Boeslod forbrudt, og offenlig kagpidskes.</p>
		<p>Enhver Landsforviist, som blottede Sværd mod Dannemænd, eller bar Avindsskjold imod Fædrenelandet, havde sit Liv forbrudt.</p>
		<p>Hvo som modtvillig sad Kongens Bud overhørig i Feidetid, naar Budstikken, som var en Træpiil med Staalspids, kom og skulde befordres fra Mand til Mand, ham skulde Landet forvises.</p>
		<p>Hvem der i et Slag gik Banner-Mesteren et Skridt forbi, skulde stige et Trin over sin Stand, var han Træl, blev han fri, var han Bonde, blev han adlet, var han Adelsmand, blev han Greve.</p>
		<p>Saaledes vidste man i gamle Dage at belønne Kiækhed, og da kunde man sige, at Mod og Manddom adlede sig selv, thi man ansaae Adelskab ikke som Kilden til Fortjenester, men som Kronen paa dem!</p>
		<p>I Henseende til Trætter, forordnede Frode, at ingen saadan maatte afgiøres enten ved Eed, eller ved Væddemaal, men Sværdet skulde immer i Tvekamp skille Trætten ad, thi han fandt, at kun Sværdslag, ei Mundhuggerie, var anstændigt for Mænd, og han indsaae, at af Væddemaalet selv kunde reise sig nye og svarere Trætte. Hvo som derfor udbød sin Modpart til Væddestrid, skulde derfor betale ham i Straf en Mark Guld.</p>
		<p>Hvo som i Tvekamp trak sig saa langt tilbage, at han fik en Fod udenfor Kredsen, skulde ansees for overvundet og have tabt sin Sag.</p>
		<p>Naar en Bonde sigtede en Kiæmpe, for hvad det saa end var, skulde de vel ogsaa gaae i Kreds, men Kiæmpen ei bruge andet Vaaben end en alenlang Prygl.</p>
		<p>Blev en Dannemand myrdet af en Fremmed, da skulde det koste to Udlændingers Liv.</p>
		<p>Medens alt dette gik for sig, trak Kong Gøthar en Hær sammen, for at hevne sig paa Erik, men da nu Frode med en stor Flaade begav sig op til Norge og mødte ham under Rennesøe, satte Frodes store Navnkundighed Skræk i Gøthar, saa han sendte Bud og bad om Fred. Hvad! sagde Erik, det kalder jeg en uforskammet Røver, som forlanger, man skal holde Fred, mens han løber af med Byttet! Nei, hvem der vil høste, maa pløie først, og Haardt imod Haardt, og Raat for ilde sødt, det passer sig bedst. Den Tale klang ikke godt i Gøthars Øren, som i en skikkelig Afstand stod og lyttede efter, og han raabte nu saa høit han kunde: saa er Mand god, som han Gaver mindes! Aah, sagde Erik, dine Gaver ere betalte med gode Raad; men dengang du vilde skilt mig baade ved Viv og Liv, gav du mig kun et slet Exempel, og nu kan der ikke giøres Afregning mellem os, uden med Sværdet. Herved gav Erik at forstaae, baade at et godt Raad er meer end Guld værd, og at det var Gøthar selv, Utaknemmeligheden faldt til Last.</p>
		<p>Nu gjorde da Gøthar et Angreb paa den danske Flaade, men som løb saa uheldigt af, at han fik selv sit Banesaar, og hans Rige, bestaaende af syv Fylker, faldt i Frodes Hænder, som forlenede Roller dermed, hvem Erik ogsaa overlod det Fylke, han fordum fik til Lehn af Gøthar.</p>
		<p>Efter denne Færd nød Dannemark i trende Aar den dybeste og mest velsignede Fred, men imidlertid havde Hunne-Kongen spurgt sin Daatters Forskydelse, og for at hevne den Skam, forbandt han sig mod de Danske med Kong Olimar i Østerleden, og rustede sig i hele to Aar af alle Kræfter.</p>
		<p>Da Frode fik Kundskab herom, kaldte han ikke alene sit eget Folk, men ogsaa Nordmændene og Slaverne til Vaaben, og lod Erik fare afsted at bespeide Fiendens Magt.</p>
		<p>I dette Ærende drog Erik under Ruslands Side, hvor han traf Flaaden, som stod under Olimars Befaling, medens Hunne-Kongen selv anførde Land-Magten, og nu tog Erik saa til Orde:</p>
		<pre>Kong Olimar! jeg spørge vil,
Du løse brat mig Gaaden!
Hvad skal den svare Rustning til!
Hvorhen med Orlogs-Flaaden?

<h3>Olimar.</h3>
Vil, Vovehals! du vide grandt,
Hvad Nyt vi har i Sinde;
Siig Fridlevs Søn hvad der er sandt,
Det skal han faae at finde!

<h3>Erik.</h3>
Det Raad skal blive brat til Vand;
Uovervindelig er han,
Som Danmark seer til Gode;
Beskiæmmes skal, som hidindtil,
Hvert Folk, hver Drot, som prøve vil
At undertvinge Frode!

<h3>Olimar.</h3>
Meer end man venter, forestaaer,
Det maa saa Mangen lære,
Og een Gang immer, hvor det gaaer,
Jo maa den første være!
Sig Lykken vender ofte om,
Og paa den, som sin Eiendom,
Kun Daaren monne stole!
</pre>
		<p>Derpaa reed Erik op i Landet for at bespeide Hunne-Hæren, og uagtet baade han og den var i bestandig Bevægelse, hver til sin Side, varede det dog fra Solen stod op, til den gik ned, inden de kunne komme hinanden forbi. Her er Been i Tusindtal, sagde Erik til Nogen han mødte, men hvor sidder Hovedet?</p>
		<p>Imidlertid fik Hun, saa hedd Hunne-Kongen, Syn paa Erik, og da han mærkede hvad hans Ærende var, lod han ham spørge, hvad Fritteren hedd? og fik til Svar, at man kaldte ham gierne: allevegne mødt, og ingensteds fundet. Kongen lod nu end ydermere spørge ved sin Tolk, hvad Frode tog sig for der hjemme? Frode! sagde Erik, ja han er aldrig hjemme, naar Fienden kommer, men møder ham helst paa Halvveien, og for Resten kiender han godt de gamle Ordsprog, at hvo høit vil stige, maa staae tidlig op, Søvne-Tryne vinder kun Snorke-Seier, og liggende Ulv bider ingen Lam. Kongen som heraf mærkede, at han var stærk i Ordsprog, fattede Mistanke, og sagde: tag os fat paa den Karl, og det strax, thi meget mueligt, det er den samme Mester Erik, som saa skammelig bagvaskede min Daatter! Da nu imidlertid Erik strax havde Munden til Rede, og sagde: det var en kiøn Jagt, tyve Hunde tog een Hare, saa lod Kongen, ligesom det Ord formildede hans Sind, og sagde, at det kunde Erik takke for, han slap heelskindet hjem, men den Nænsomhed var ikke andet end et listigt Paaskud, thi Sagen var, at man lod Erik fare, for at han skulde sætte Skræk i Frode med Fortællingen om Fiendernes Mangfoldighed.</p>
		<p>Da nu Erik kom tilbage og skulde sige Beskeed, brugde han følgende Udtryk: jeg saae, sagde han, sex Flaader under hver sin Konge, og hver Flaade bestod af femtusind Skibe, og hvert Skib kunde rumme trehundrede Mand, og hvert Tusinde i hele Tallet bestod af fire Fløie, det vil da sige af tolvhundrede, thi til et Fløi regner man immer Trehundrede.</p>
		<p>Bitterdød! sagde Frode, og saae sig om til alle Sider, det er jo en Pokkers Hoben! hvad har vi at sætte derimod!</p>
		<p>Aah, sagde Erik, brav Karl hytter sig nok, og raske Hunde giør lystig Jagt, men det maa ogsaa være Bulbidere, ikke Falk og Høg, man beder Bjørne med. Det Vink fulgde Frode, trak Flaaden sammen, gav sig paa Vei, og undertvang alle de Øer, som skille Dannemark fra Østerleden, hvorpaa han drog videre fort, og mødte nogle Skibe af den Rutenske Flaade, men skammede sig ved at angribe dem, fordi de var saa faae; dog Erik mindede ham nu om, at det er paa Stoddere man skal lære sig til at slaae Stærkoddere, at den Gaas Hovedet er af, kiækker ikke meer, og at med oppustede Kiæver bides man kun daarlig, Altsammen Ting, der skulde vise, at i slige Tilfælde maatte man ikke see paa Æren, men kun paa Nytten, og Frode lod sig ogsaa virkelig derved overtale til at sluge det Par Skibe med sin store Flaade.</p>
		<p>Da nu Frode derpaa nærmede sig Olimar, besluttede denne at oppebie Angrebet, deels fordi han tænkde da at kunne have bedst Nytte af sit overlegne Mandtal, og deels fordi Rutenernes svære Skibe vare ubehjelpelige at roe og færdes med; men selv denne Forsigtighed hjalp ham ligesaalidt, som hans Troppers Mangfoldighed, thi de talrige men dorske Rutener maatte overlade Seieren til de langt færre, men kiække Danske. Frode lavede sig nu til at seile hjem, men mødte en heel usædvanlig og uventet Hindring, thi den hele Havbugt var fuld af Liig og Vaaben, som Strømmen kastede ind paa Skibene, uden at det var mueligt enten med Aarer eller Baadshager at blive dem kvit, thi naar man stødte en Hob tilside, kom der strax en anden isteden. Det var da et nyt Slag man maatte holde med de Døde, og som saae ganske alvorligt ud, thi ingen Vegne kunde man komme, og var desuden færdig at forgaae af Stank. For da nu at slippe ud af de Dødes Kløer, lod Frode sammenkalde de overvundne Folkefærd, og gjorde vitterligt, at enhver Husbonde, som var faldet i Slaget, skulde begraves i en Høi med Hest og Vaaben, og dersom Nogen af Ligbærerne ranede ham, skulde den Samme ikke alene miste Livet, men ogsaa en ærlig Jordefærd, og kun faae et Asens Begravelse, da det var ikke meer end billigt at Skiændselen han tilføiede Næsten, faldt tilbage paa ham selv, og at Grav-Røveren kom selv til at fattes en Grav. Hver falden Konge og Hertug, Jarl og Høvidsmand skulde ligge ene paa sit eget Skib, og der opbrændes, men forresten skulde ti Styrmænds Liig nøies med eet Skib til fælleds Baal. Ved saaledes at anordne Enhver Liigbegiængelse efter sin Stand, gjorde Frode en nøiagtig Undersøgelse nødvendig, og forebyggede videre Ulempe.</p>
		<p>I Slaget vare alle Rutenernes Konger faldne, saa nær som Dag og Olimar, og Frode stræbde nu at indføre danske Sæder hos dem.</p>
		<p>Han befalede at hver Mand, som vilde gifte sig, skulde kiøbe sin Kone, fordi han meende, at Skilsmisserne derved vilde blive sjeldnere, og Enhver see til at beholde hvad han havde kiøbt og betalt.</p>
		<p>Dersom Nogen voldtog en Pige, skulde han lemlæstes, eller ogsaa i Volds-Bøder betale mange tusinde Rigsdaler.</p>
		<p>En Krigsmand som attraaede Kiæmpe-Navn og Ridder-Slag, skulde gaae imod Een, staae for To og kun træde et Skridt til Side for Tre, men for Fire kunde han flygte, sin Ære uskadt.</p>
		<p>Endelig gav Frode sine skatskyldige Konger den Befaling i Henseende til deres Huustrop, at en indenlandsk og hjemfødt Krigskarl skulde have i Sold om Vinteren tre Talenter Sølv, en fremmed og hvervet derimod to, og en udlevet kun een; men det var en ubillig Forordning, aldenstund det var kun Stand og Vilkaar, ikke Mod og Kiækhed her kom i Betragtning, og det kan aldrig være rigtigt, at sætte Landsmandskab over Fortjenester.</p>
		<p>Da nu Frode herpaa vendte sine Tanker til Hunne-Hæren, og spurgde Erik, om den var ligesaa stor som Olimars, fik han Svar som følger. Erik sagde:</p>
		<pre>Utallig var Vrimlen,
Af Store og Smaa,
Som Stjerner paa Himlen,
I Vaaben jeg saae.

Var Havet en Snekke,
Var Landet en Hald,
Ei nogen af Begge
Dog rummed det Tal!

Om Natten at skue
Var Leiren ved Baal,
Som Mørkved i Lue,
Omblinket af Staal!

Naar Hæren sig rørde
Med Bulder og Gnye,
Det var som man hørde
En Torden i Skye!
</pre>
		<pre class="mt">Ja, aldrig opleved jeg Mage til Tummel,
Saa skiærende vild, og bedøvende huul,
Af Hestenes Trampen, og Vognenes Rummel,
Af smældende Pidske, og knirkende Hjul!
Alt som en uafbrudt rullende Torden
Drøned og dundred saa vildt det og vidt,
Gispende gungred og gyngede Jorden,
Alt under Vægten af Skarernes Skridt;
Ja, med eet Ord, hvor i Spræng de fremdrage,
Jordskiælv og Torden de Vildmænd ledsage!
Først saae jeg glimre som flunkende ny
Bannere fem Gange Ti under Skye;
Hundrede Bannere: lavere, mindre
Saae efter dem jeg sig løfte og tindre,
Og efter dem, som med Møie jeg skimted,
Smaa-Faner tyve i Baggrunden glimted.
Banner kun bæres paa Høvdingens Vegne,
Kongernes Tal kan da let du udregne!
</pre>
		<p>Da nu Frode fandt, at han havde ikke Folk at sætte imod saa uhyre en Magt, raadte Erik ham at trække sig tilbage, og derved give den utallige Vrimmel Tid til at smelte hen af sig selv. Det Raad tog Frode imod med begge Hænder, thi han indsaae, at det var vel betænkt, og Følgen blev, at Hunnerne, som havde vovet sig ind i vilde Udørkener, hvor ingen Levnets-Midler var at finde, saae Hungers-Nøden nærme sig med stærke Skridt. Snart saae man sig nødt til at slagte Arbeids-Dyrene, baade Heste og Asener, men det var kun Galgen-Frist, thi nu savnede man baade Vognene og Føden, og det hjalp ikke heller, at man skildte sig ad, thi den hele Egn var aldeles ufrugtbar, og mange forvildede sig i Ørken og omkom i Moradserne. Daglig voxde Nøden, man aad ikke alene Hunde, men tog til Takke selv med de allerskidneste og ækkelste Ting, thi hvad giør man ikke for at frelse Livet, og Nød bryder alle Love. Enden blev imidlertid, at Folket styrtede i Hobetal, og de Efterlevende havde immer nok at giøre med at skaffe Ligene af Veien, uden at Nogen ynkede hvem der faldt, thi Alle gik med Livet i Hænderne, og Døds-Frygten undertrykde alle blide Følelser. Enhver tænkde nu kun paa sig selv, og da først een Trop lidt efter lidt var undveget, flygtede man i Hobetal, ja Kongen saae sig endog forladt af Ugger, en Spaamand, hvis Alder Ingen vidste Rede til, men det vidste man, at han var ganske overordentlig ældgammel, og han begav sig, som en Overløber, til Frode, hvem han røbede alle Hunnernes Anslag.</p>
		<p>Imidlertid fik Frodes Flaade en stor Tilvæxt, ved det at Kong Hedin, hvis Rige laae oppe i Norge, kom ham til Hjelp med halvandethundrede Skibe, og for at vise han kom som Ven, seilede han selv i Spidsen med tolv udvalgte Snekker, som alle havde i Masten et opsat Skjold.</p>
		<p>Det var godt nok, og nu havde Frode ikke mindre end tredive Konger i sit Følge, som tjende ham, Somme af Frygt, og Somme af Kiærlighed, men han kunde ogsaa nær kommet ligesaa galt afsted som Kong Hun, thi uagtet han fordeelte sin Krigshær rundtom i Byerne, og sørgede med al Omhyggelighed for Vinter-Føden, vilde Levnets-Midlerne dog ikke forslaae. Desaarsag skikkede han allerførst Revil og Mevil ind med en Flaade i Elben, for at hindre Overfarten, saa de Fremmede kunde hverken strømme ind i Landet, eller føre noget ud. Dernæst da han saae, at det faldt daglig vanskeligere, og vilde snart overgaae hans Kræfter at skaffe Hæren Underholdning, udskikkede Frode Roller til Norge, Olimar til Sverrig, Kong Ønef, og Glomer Vikinge-Høvding, til Ørkenøe, for at hente Levnets-Midler. Disse Fyrster foer nu afsted, hver med sin Flaade, og rygtede ikke alene deres Ærende, men kom om Høsten tilbage med endnu mere Ære end Bytte, thi store var deres Bedrifter. Roller havde nedlagt Kong Arthor og gjort hans Rige, som indbefattede baade Søndmør og Nordmør, skatskyldigt. Olimar undertvang Thord hin Lange, Konge i Jæmteland og Helsingland, saavelsom to andre ligesaa mægtige Fyrster, ja denne navnkundige Jette-Betvinger erobrede tillige Estland og Kurland, Øland med flere Øer ved de svenske Kyster, og kom tilbage med syvhundrede Skibe, det var med dobbelt saamange som han drog ud. Ønef og Glomer endelig, med hvem baade Hedin, og en jydsk Nisse-Konge: Hogne, havde forenet sig, kom tilbage med nihundrede Skibe, og havde undertvunget Ørkenøerne. Tyve Riger var ved disse Tog blevne Frode underdanige, og nu havde han med deres Fyrster halvtredssindstyve Konger i sit Følge.</p>
		<p>Saasnart Kong Hun fik Tidende om, at Frode havde splittet sin Flaade ad, trak han af friske Folk en nye Hær sammen, og da Frode, ved fornævnte Tog baade havde erholdt en betydelig Forstærkning, og havde faaet Guld og Levnets-Midler i svære Mængde, betænkde han sig ikke længere paa at levere Hunnerne et Slag.</p>
		<p>Dette Slag stod i syv samfulde Dage, og allerede den første Dag skal der være skeet saa græsseligt et Nederlag, at man kunde ride og kiøre paa Ligene, som paa en Bro, over tre store Floder i Rusland, ja der skedte saadant et Mord og Mandslæt, at man kunde ride i tre Dage, inden man kom over den med Døde bedækkede Valplads.</p>
		<p>Paa Slagets syvende Dag faldt Kong Hun, og nu tøvede hans Broder, af samme Navn, ikke længere med, i Betragtning af Hunne-Hærens store Svækkelse, at overgive sig til Seierherren.</p>
		<p>Erik havde ellers regnet ganske rigtig, da han, paa Frodes Spørgsmaal, opgav Hunne-Hærens Styrke og Fyrsternes Antal, thi hundrede og halvfjersindstyve Konger, deels af hunnisk Herkomst, og deels af Hunne-Kongens Bundsforvandte, maatte ved denne Krig underkaste sig Frode, som nu paa et stort Konge-Møde uddeelde de erobrede Lande, og gav alle sine Under-Konger eens Pligter og Rettigheder.</p>
		<p>Olimar blev nu Konge i Holmgaard, Ønef i Kønegaard, den fangne Hun i Sachsen, Revil fik Ørkenøerne, en vis Dimar blev sat til Høvding over Jæmters, Helsingers og Jernbærers Land, samt over begge Lapmarkerne, og Estland overlod Frode til Dag. Kvit og fri kom imidlertid Ingen af disse Fyrster til at besidde deres Landskaber, men maatte, som Frodes Lehnsmænd, svare ham en bestemt Afgift, og nu var da Frodes Rige saa vidt udstrakt, at det mod Østen tog Rusland med, og havde i Rhin-Strømmen først sin Grændse mod Vesten.</p>
		<p>Nu skal vi høre en besynderlig Tildragelse med den norske Kong Hedin, som i Krigen med Hunnerne var kommet Kong Frode til Hjelp, og havde strax sat sig i besynderlig Yndest og Agtelse hos ham. Kong Hogne i Jylland havde nemlig en Daatter, ved Navn Hilde, som der gik meget Ord af, og det var forunderligt nok, at Hedin og hun fattede Kiærlighed til hinanden, endnu førend de saaes, bare ved at høre hverandres Roes og Berømmelse. Siden, da de fik Syn for Sagn, havde de nær aldrig faaet Øinene fra hinanden igien, saa fordybede og ligesom lænkebundne var de af Kiærlighed, i hinandens Beskuelse; men imidlertid skiltes de dog om Foraaret ad, da Hedin drog ud paa Vikingstog med Hogne, som ikke vidste Noget af sin Stalbroders Kiærlighed til hans Daatter.</p>
		<p>Nu var samme Kong Hogne en barsk og stivsindet Mand, og efter Hunne-Krigen blev Hedin bagtalt for ham, som om han førend Brylluppet havde søgt Seng med Hilde. Sligt ansaaes i de Dage allevegne for en uhyre Forbrydelse, og uagtet det var lutter Løgn, fæstede Hogne dog Troe til Beskyldningen, og gik med sin Flaade strax løs paa Hedin, som var ude i Kongens Ærende, og indkrævede Skat hos Slaverne. Der stod da et Slag, hvori Hogne kom til Kort, og maatte flygte hjem til Jylland, men saasnart Frode spurgde, at Lande-Freden var brudt, og det af hans egne Undersaatter, stævnede han begge Parter ind for sit Danehof, undersøgde paa det nøiagtigste Kivens Oprindelse, og kiendte derpaa i Sagen efter Lovens Medfør. Hogne blev dog ikke desmindre ved, haardnakket at fordre sin Daatter tilbage, og da Frode saae, det var umueligt at faae dem forligte, befoel han dem at gaae i Kreds og lade Sværdet dømme, som den eneste Maade hvorpaa den Kiv kunde faae en lovlig Ende. Det skedte, den deilige, men lille Hedin gik i Kreds med sin store og stærke Svigerfader, og fik af ham saadant et Dommedags-Slag, at Blodet strømmede ud af ham og han faldt i Afmagt, og nu havde det ligefrem været Hogne en smal Sag, at slaae ham ihjel, men ganske uventet skaanede han ham, og stak sit Sværd i Skeden, enten fordi han ynkedes over hans Ungdom og Deilighed, eller fordi han ikke vilde dræbe en Mand, hvem Døden spillede paa Læberne, thi hos de gamle Dages Helte var Tapperheden altid parret med en vis Undseelse, saa det blev anseet for en Skam at dræbe dem, der enten for Ungdoms eller Afmagts Skyld ei kunde værge sig tilgavns.</p>
		<p>Hedin blev nu af sine Stalbrødre baaret om Bord, og beholdt sit Liv som en Skiænk af sin Fiende, men da de, syv Aar efter, mødtes under Hedinsøe, gav de sig atter i Strid, og segnede begge for hinandens Haand, saa det havde været Hognes Lykke, dersom han forrige Gang havde undertrykt sin Medlidenhed, og med Strænghed benyttet sig af sin Overmagt.</p>
		<p>Om Hilde fortæller man, at hun, af Længsel efter Hedin, med galdrende Sange om Natten opvakde de Slagne, som da, vil man sige, fornyede idelig Kampen.</p>
		<p>I de samme Dage opkom der en svar Krig imellem Kong Alrik i Sverrig og Giæst hin Blinde, Kongen i Gothland, og Blinde-Giæst blev overvundet, men flydde saa over til Frode, med Bøn om Bistand, paa det Vilkaar at kiende ham siden for sin Over-Herre. Hans Ønske blev opfyldt, og med en betydelig Forstærkning af Hjelpe-Tropper, under Skalk Skaanings og Eriks Anførsel, vendte han tilbage, men da han nu agtede strax med hele sin Magt at gaae løs paa Alrik, raadte Erik ham derfra, og meende det var bedst, at begynde paa Sønnen Gunthjov, som var sat over Værmeland og Soløer, thi, sagde Erik, det næste Land er i Havsnød immer det bedste, og desuden er det altid klogere at hugge Roden end Toppen af det Træ, man ikke vil have skal grønnes igien. Hans Raad blev ogsaa fulgt, Angrebet skedte, Gunthjov faldt, og ligger begravet i en Høi, som endnu bærer Navn efter ham.</p>
		<p>Da Alrik spurgde sin Søns Fald, ilede han til Hevn, men da saa Krigs-Hærene kom hinanden i Sigte, havde han en hemmelig Sammenkomst med Erik, og bad ham, i Betragtning af deres Forfædres Venskab, at unddrage Blinde-Giæst sin Hjelp og Tjeneste. Da Erik imidlertid paa ingen Maade var dertil at bevæge, forlangde Alrik, at Blinde-Giæst skulde gaae i Kreds med ham, saa de ved en Tvekamp kunde forebygge videre Mandslæt. Nei, sagde Erik, dertil er Blinde-Giæst baade for gammel og svag, han kan ikke engang bære sit Harnisk; men jeg skal nok gaae i hans Sted, thi det var en stor Skam, om jeg ikke vilde gaae i Kamp for ham, jeg sendtes hid at kiæmpe for! Tvekampen gik nu ogsaa uden Ophold for sig, og Alrik faldt, men Erik blev saa ilde tilredt, at det var med Nød og Neppe, og det endda først efter lang Tids Forløb, at han kom sig igien.</p>
		<p>Rygtet havde imidlertid løiet ham død, og derved foraarsaget Frode en stor Hjerte-Sorg, men det var dog kun som en Skye for Solen, der skildtes ad, da Erik kom frisk og sund hjem, og bragde det Budskab med, at nu var Kong Frodes Rige ved hans Mandhaftighed blevet forøget med Sverrig, Værmeland og Soløer. Over disse Landskaber indsatte nu Frode Erik til Konge, og overlod ham tillige, imod en vis aarlig Afgift, baade Helsingland og begge Lapmarkerne, samt Finland og Estland.</p>
		<p>Samme Erik skal have været den Første af dette Navn paa den svenske Throne, saa alle de andre Eriker i Konge-Rækken er kaldt op efter ham.</p>
		<p>Dengang regierede der en Kong Alf paa Hedemarken, og en Kong Bjørn i Vigen, som havde hver sin navnkundige Søn: Alf havde Asmund, og Bjørn Asvid. Nu hændte det sig engang, da Asmund var ude paa Jagt, og havde ikke Lykken med sig, at han, enten i det han fulgde med Mynderne, eller gik med Garnet, blev skilt fra de andre Skytter, og da imidlertid Mørket faldt paa, foer han vild paa en afsides Fodstie, vankede om paa store Bakker og Bjerge, mistede sin Hest, fik sine Klæder revet i Pjalter, og maatte opholde Livet med Paddehatte og Svampe. Omsider var han dog saa heldig at træffe paa Kong Bjørns Høvdingsgaard, og der blev han snart saa indtaget i Kongens Søn, at de svor hinanden evigt Venskab og Stalbroderskab, og det med det forfærdelige Løfte, at hvem af dem der overlevede den anden, skulde lade sig begrave med ham. Dette Løfte, som viser, hvor indtagne disse hovedheede Ungersvende var i hinandens Selskab, kom ogsaa virkelig til at gaae i Opfyldelse, thi Asvid døde, og da man jordede ham med Hest og Hund i en Hule, lod Asmund, for ikke at bryde sin Eed, sig levende begrave med ham, men tog dog Mad med sig, for at opholde Livet.</p>
		<p>Medens alt dette gik for sig, udbød Frode Leding af alle de Kongeriger, som vare ham underdanige, og gik med en stor Orlogs-Flaade til Norge, og der skulde Land-Hæren under Eriks Anførsel møde ham. Det gik da her som sædvanligt, at Begiærligheden næres vel men mættes ei af Rigdom, thi at jo mere Frode fik, desmere vilde han have, det seer man godt, da end ikke saa øde og barsk et Land, som Norge er, kunde være i Fred for ham.</p>
		<p>Dengang nu Erik drog over Oplandet, stødte han paa Asvids Gravhøi, som Svenskerne strax faldt over, med Hakke og Spade, i Haab om at finde Guld og gode Sager, men snart opdagede de, at Grav-Kammeret var meget dybere, end de havde tænkt, saa der var ingen anden Maade, at faae det randsaget paa, end om En vilde lade sig hidse derned ved et Tov. Det bekvemmede ogsaa en af de raskede unge Karle sig til, men saasnart Asmund saae, at der blev hidset en Kurv ned med en Karl i, smeed han ham paa Timen ud af Kurven, satte sig selv i, og gav dem, der stod ovenfor og holdt paa Rebet, et Tegn, at de skulde kun trække til sig. Det gjorde de ogsaa, og tænkde, der var en stor Skat, men da de fik Kurven op, fandt de, til deres store Forskrækkelse, at der var ikke Andet i, end et ubekiendt Væsen af et græsseligt Udseende, hvorfor de, i den Tanke, at det var den Dødes Gienfærd, smeed Rebet, og foer afsted, hver til sin Side. Asmund saae ogsaa virkelig grumme fælt ud, thi ikke nok med det, at han var bleg som et Liig, men hvad Erik, ved at betragte ham, meest forundrede sig over, var, at han var forkradset og blodig i hele sit Ansigt. Han stræbde imidlertid at standse Svenskerne i Farten, ved at raabe efter dem, at de tog Feil, og skulde slet ikke være bange, aldenstund han var et levende Menneske, og da nu de Nærmeste spurgde ham, hvor de Skrammer kom fra, han havde i Ansigtet, fortalte han dem, at om Natten havde Asvid gaaet igien og prøvet Styrke med ham, og at det var ham der havde rakket ham saa jammerlig til, og revet ham det venstre Øre reent af, alt som det lyder i følgende Vers, hvor Asmund taler og siger: </p>
		<pre>Hvad Under, at bleg jeg er vorden om Kind,
I Gruben, i Gru og i Kvalme,
For Gravlandets giftige, dræbende Vind,
Maae Ungdommens Roser vel falme;
Ja, mellem de Døde i Gravmulmen skjult,
Hvert levende Øie maa vel vorde huult!

I feireste Huus er ei Fryd eller Mag,
For Menneske-Afkom at finde,
Naar alt som den eenlige Spurv under Tag,
I Tomhed man sidder derinde,
Nei, ynkelig faren og stædt er den Mand,
Som vanker forladt i de Levendes Land!

Men jeg sad i Dybet, saa øde, saa tyst,
I Hulen, i Mulm og i Mørke,
Hvor Kvalmen saa lummer bespændte mit Bryst,
Og Liigluft fortæred min Styrke,
Der ene jeg sad, uden Haab eller Trøst,
Med Lyset berøvet al Øinenes Lyst!

End haver jeg og havt en Kamp at bestaae,
En Døds-Kamp med isnende Kulde,
Det svart er i Kreds med de Døde at gaae,
Naar op de sig reise af Mulde;
Med Asvid, som reiste af Støvets sig brat,
Jeg brydes jo maatte i bælmørke Nat!

Ei Rede jeg dertil kan vide og Skiel,
Hvordan der kom Liv i den Døde,
Hvorledes hans Aand kunde vinde fra Hel,
Med Kraft til mig Kamp at afnøde,
Men skiæmmes og blegne, det kan jeg forstaae,
I Dødninge-Hænder alt Levende maa!

Umættelig var han, den selvbudne Giæst
Med Kløer som skarpeste Segle;
Først sleed han og slugde sin Hund og sin Hest,
Og slog saa i mig sine Negle;
Ei Hud eller Kiød kunde der holde Stik,
Og fløiten et Øre i Flaaningen gik!

Den Skade dog ikke uhevnet jeg lod,
Fuld tappert jeg brugde min Klinge,
Til gispende Utydsket laae ved min Fod,
Da maatte og Hovedet springe,
Ja, tverts giennem Kroppen jeg rammed en Pæl,
Og fængslede saa den urolige Sjæl!

Hvad undres I Kæmper da over endnu?
Jeg maatte vel blegne og bløde,
Ja blegne i Mulm og i Kvalm og i Gru,
Og bløde i Kamp med den Døde;
Thi Alt hvad som lever, om Nat og om Dag,
Vel Farve maa skifte i Dødninge-Lag!
</pre>
		<p>Men for nu at komme til Hoved-Sagen igien, maa vi fortælle om Nordmændene, at da de mærkede hvad Klokken var slaaet, tvivlede en stor Deel af dem om at kunne forsvare sig ved Hjemstavnen, hvorfor de, uden Modstand, lode sig drive lige op til Grændserne af Helgeland, og Jomfru Stikla vilde heller forlade sit Fædreneland og gaae paa Eventyr, end lade sig beskiæmme. Da nu Frode havde udskibet sin Krigshær paa Kysterne af Helgeland, syndes han det var alt for uhyre og urimeligt et Arbeide at faae den talt, men for dog nogenlunde at kunne giøre sig en Forestilling om dens Antal og Styrke, befoel han, at alle Mand skulde tage hver sin Steen, og kaste dem sammen i en Hob. I en anden Hob maatte hver Mand lægge et Spyd, og man siger, der gaaer Syn for Sagn, saa de samme Høie findes der endnu.</p>
		<p>Derpaa sloges Frode en heel udslagen Dag med Nordmændene, og den Træfning kostede saa mange Folk, at begge Krigshærene holdt det om Natten for raadeligst, at trække sig tilbage; men saa om Morgenen efter kom Erik landveis med friske Folk, og raadte Kongen til at begynde Striden forfra igien. Det skedte ogsaa, men til ubodeligt Tab paa begge Sider, thi de Danske skal af tretusinde Skibe ikke have beholdt uden hundrede og halvfjerdsindstyve, og, tør man troe Rygtet, leed Nordmændene saa uhyre et Nederlag, at over fire Femtedele af det forhen bebygde Land kom til at ligge øde. Seieren var imidlertid Frodes, og for nu at vederkvæge Folkene efter Krigens Besværlighed, stræbde han at frembringe en almindelig Rolighed, og sikkre hver Mands Eiendom for Tyvehaand. Desaarsag lod han udlægge to Guld-Smykker, det ene paa en Klippe, som endnu kaldes Frode-Bjerg, det Andet i Vigen, og her kundgjorde han paa et Lands-Thing, at disse Guld-Smykker laae for at prøve Gemytter, og at alle Fylkets Lehnsmænd skulde staae til Ansvar og faae Skam, hvis Nogen rørde dem.</p>
		<p>Det var da, som man let seer, ingen Spøg at være Lehnsmand der, thi Leilighed giør Tyve, og hvad kunde være mere fristende for Begiærligheden, end at see det røde Guld ligge midt paa Landeveien uden Vagt!</p>
		<p>Fremdeles forordnede Frode, at Søfolk, naar de behøvede det, maatte tage Aarer, hvor de fandt dem, og at en veifarende Mand, naar han kom til et Vaad, maatte frit tage den første den bedste Hest at ride over paa; thi Sligt vilde han ikke have betragtet som nogen Fornærmelse imod Eiermændene, men som en Lettelse, man gierne burde unde sin Næste.</p>
		<p>I Henseende til Hesten blev det imidletid fastsat, at den Reisende skulde staae af, saasnart Hesten havde faaet Forbenene paa Land, mens Bagbenene var endnu i Vandet, og understod han sig at beholde Hesten i Brug paa den anden Side Vandet, da havde han sin Hals forbrudt.</p>
		<p>Ligeledes gav han den Lov, at paa en Reise maatte man tage af Andres, saamange Levnets-Midler, som til eet Maaltid, men Tyv skulde man være for hvad man tog Meer.</p>
		<p>For Resten maatte Ingen have Laas enten for Dør eller Kiste, ja maatte ikke lægge saa meget som det Mindste under Laas og Lukke, men blev der Noget stjaalet, gav Kongen det trefold igien.</p>
		<p>Hvem der stjal og blev grebet, skulde med Jern-Spigger nagles til Galgen, og have en Ulv hængende ved Siden af sig, til et Tegn, at de vare Rovdyr begge to; og skulde derfor, som lige gode Brødre, ogsaa nyde lige god Ret. For Resten var, efter Loven, en Hæler saa god som en Stjæler.</p>
		<p>Syv rolige Aar tilbragte nu Frode, med Fryd og Gammen, i Norge, og blev der Fader til en Søn ved Navn: Alf, og en Daatter: Ofure.</p>
		<p>Der var i de samme Dage en Kæmpe fra Sverrig, ved Navn Arngrim, som kom til Kong Frode, og efterat han i Kreds havde fældet Skalk Skaaning, af hvem ham fordum var et Skib berøvet, satte han Næsen i Skye, og vovede at beile til Kong Frodes Daatter. Da Kongen imidlertid ingen Øren havde for den Snak, saa vidste Arngrim ikke bedre, end at søge Kong Erik i Sverrig paa Haand, som gav ham det Raad, at han maatte see til at giøre sine Hoser grønne hos Frode, ved en eller anden besynderlig Tjeneste, saasom ved at befeide Kong Egder i Bjarmeland og Kong Thengel i Finmarken, de eneste Høvdinger vidt og bredt, som, medens alle Andre bukkede sig under det danske Spiir, endnu turde vove at trodse.</p>
		<p>Som sagt, saa gjort, uopholdelig gik Arngrim didop med en Krigshær, hvor Finnerne boe, og de har deres Handel høit i Nord, hvor man knap skulde tænke, at Folk kunde nære og bjerge sig oppe. Egenlige Bopæle har de imidlertid da ikke heller, men flakke omkring som vældige Skytter paa deres Skier, alt over de sneetakte Bjerge, og opslaae saa deres Paulun, hvorsomhelst de finde sig stædte i Kvæld. Kaste-Spyd er deres ypperste Vaaben, i at handtere dem lede de om deres Mester; og derhos bruge de et eget Slags føre og brede Pile, men Trolddom er Kunsten, hvorpaa de med Flid lægge Vind.</p>
		<p>Disse Folk var det, Arngrim, for at giøre sig berømt, gik imod, og strax i det første Slag gik Lykken dem ogsaa imod, saa de maatte tage Flugten, men derfor vare de dog ikke nemme at faae Bugt med, thi de kastede tre Smaasteen bag over Hovedet, og gjorde det saa med Øine-Forblindelse, at de saae ud for Svenskerne, som ligesaamange Bjerge. Arngrim lod sig ogsaa virkelig bedrage af Skinnet, og holdt op at forfølge en Fiende, som han meende havde store Klipper i Ryggen. Anden Dagen bleve de vel atter overvundne, men reddede sig ogsaa denne Gang, ved nemlig at kaste en Nævfuld Snee bag over sig, thi det lod da som der var en stor og strid Elv, og Svenskerne, som syndes de kunde livagtig høre, hvor den brusede, lode sig af dette besynderlige Koglerie forlede til ikke at troe deres egne Øine. Tredie Dagen derimod kunde Finnerne ikke hitte paa noget nyt og klækkeligt Krigs-Puds, og maatte derfor, da de saae deres Slagorden brudt, paa Naade og Unaade overgive sig til Seier-Herren, som derpaa gjorde Mand-Tal over dem, og bestemde, at ligesaamange Gange Ti, som de var, ligesaamange Læs Peltsværk skulde de, hvert tredie Aar, betale i Skat.</p>
		<p>Nu kom Raden til Thengel, Bjarmernes Høvding, og da han var overvundet, maatte Bjarmerne i Straf levere Arngrim eet Skind til Mands.</p>
		<p>Da nu Arngrim saaledes, med Ære og Bytte nok, kom tilbage til Erik, fulgdes denne med ham over til Dannemark, proppede Frode Ørerne fulde med hans Berømmelse, og sagde, at den Mand, der havde udvidet Kongens Herredømme lige til Verdens Ende, havde ærlig fortjent at blive hans Sviger-Søn.</p>
		<p>Det lykkedes, Arngrims Bedrifter stak Frode i Øinene, han fandt det nu slet ikke urimeligt, at give en Kæmpe sin Daatter, som ved slige Helte-Gierninger havde vide om Land forherliget hans Konge-Navn; Arngrim fik Ofure, og avlede med hende tolv Sønner, hvis Navne jeg her vil antegne:</p>
		<pre>Brand og Bjarre,
Brodd og Hjarrand,
Tand og Tirfing,
To Haddinger,
Hjortvar, Hjartvar,
Hrane, Angantyr.
</pre>
		<p>Disse Brødre, som, saa at sige: fra Barnsbeen, havde med Liv og Sjæl lagt sig efter Vikinge-Handværket, kom engang, alle paa eet Skib, seilende til <em>Samsøe,</em> og stødte der, under Landet, paa to Snekker, som tilhørde Vikingerne Hjalmar og Orvar-Odd. Det kom strax til Haandgribeligheder, og Arngrims Sønner gjorde reent Bord paa begge Snekkerne, men for nu at faae at vide, om de ogsaa havde fældet Høvdingerne, lagde de eet Liig ved hver Aare, og opdagede derved, til deres store Sorg, at begge Styrmændene fattedes, thi den vundne Seier regnede de for ingen Ting, aldenstund det Brede var endnu tilbage, og deres Liv i Vove.</p>
		<p>Hjalmar og Orvar-Odd havde nemlig i en stærk Storm faaet deres Skibe ilde tilredte, og mistet et Roer, hvorfor de nu var oppe i Skoven og huggede sig et nyt. Det var et forsvarligt Kiævle, som de med deres Bol-Øxer netop havde faaet gjort saavidt til Rette, at man kunde see, hvad det skulde være, og, uden at drømme om, hvad der imidlertid var tilstødt deres Stalbrødre, kom de ganske rolig bærende med det paa Skuldrene, men standsedes af Ofures Sønner, som, med Sværd og Hænder rygende af Blod, kom dem imøde. Vel skulde man synes de havde Overmagten for sig, thi det var jo en urimelig Ting, at to ene Karle skulde slaaes med en heel Tylt, men her gjorde Tallet dog ikke Udslaget, thi uagtet Hjalmar maatte bide i Græsset, fik Orvar-Odd dog den Fornøielse, at alle Ofures Sønner gik den samme Vei, og blev han end af hele sit Selskab ene om Glæden, saa var han det ogsaa om Æren. Han skal da ogsaa have svunget det uhandelige store Kiævle med saa utroelig en Kraft, at han bare med eet Smæk slog hele tolv Karle baade sønder og sammen.</p>
		<p>Saaledes blev Havet, uagtet de store Krigs-Storme havde lagt sig, dog endnu bestandig foruroliget af Vikinger som Hvirvel-Vinde, og det var fornemmelig Grunden, hvi Frode, hvis Hu stod ene til at befordre almindelig Fred og Roe, besluttede at vende sine Vaaben mod Vesten.</p>
		<p>Efterat have stævnet saavel Erik, som alle sine øvrige Under-Konger, med samt deres Orlogs-Flaader til sig, seilede nu Frode over til Brittannien, og Kongen der paa Øen, som følde sig for svag til at bestride en Fiende, hvis utallige Snekker syndes at bedække Havet, begav sig strax i hykkelsk Underdanighed til Frode, og smigrede ham ei alene med Lovtaler over hans Storhed, men erklærede tillige, at han vilde overgive baade sig og sit Land til de seierkronede Dannemænd, skatte og skylde til dem, og udrede Alt hvad de forlangde. Endelig bød ogsaa Kongen de Fremmede til Giæst, og Frode vidste at skiønne paa den brittiske Artighed, men fandt den dog mere og mere mistænkelig, og det ei uden Føie, thi hvem der, ublokket og unødt, giør saa forfærdelig store Løfter, og en Konge, der overgiver sig uden Sværdslag, har gierne Skielmen bag Øret. Da nu Frode ogsaa betænkde, at under Bænke-Hynde kan der ligge Allehaande, og at et tungt Hoved giør let et stakket Halsbeen, saa fandt han, det var ikke raadeligt at gaae til Gildes med sine tolvhundrede Kæmper, thi Fleer maatte der, efter Indbydelsen, ikke komme. Enden blev da, at Frode sagde ved sig selv, man maatte have kiøbt sit Liv af en Bisse-Kræmmer, naar man vilde betroe det til en Fiende, hvis Ord var langt fra at være nogen Troes-Artikel; men saasnart den brittiske Konge erfoer, at man gjorde sig Betænkeligheder, begav han sig til Frode igien, fornyede Indbydelsen, og bad ham kun frit tage fire og tyve hundrede Følgesvende med sig. Vel gav nu dette fordoblede Antal Frode Mod til at følge Indbydelsen, men udslettede dog ingenlunde hans Mistanke, hvorfor han udskikkede en Trop, som skulde giennemstreife Egnen i alle dens Kringel-Kroge, og melde ham det paa Timen, om de fandt nogen Fælder og Snarer. Da nu Frodes Speidere desaarsag randsagede en Skov, fik de Syn paa Noget ligesom Spidsen af en Leir, og stod et Øieblik tvivlraadige, men tog snart Benene med sig igien, da de ved nøiere Betragtning opdagede, at det var ganske rigtig en brittisk Leir, hvor Teltene vare overtjærede, for desmindre at falde Nogen i Øinene. Saasnart Frode fik den Efterretning, satte han List imod List, og imens han selv, med det bestemde Antal Let-Bevæbnede, tog til Gildes, lod han en stærk Trop Kiæmper lægge sig i Baghold, som, saasnart de hørde visse Stød i Basunen, skulde ile ham til Hjelp, og tilintetgiøre Fiendernes lumske Anslag.</p>
		<p>Hvad nu den Kongelige Gildes-Stue angaaer, da var samme paa det Prægtigste udsmykket, saa man ret maatte forbauses ved en slig Overdaadighed, thi den var fra Øverst til Nederst overtrukket med lutter Purpur; dermed brammede de panelede Vægge, og man maatte ordenlig undsee sig for at træde paa de deilige Tæpper, hvormed Gulvet var belagt. Under Loftet saae man Lamper hængende i Mængde, som skinnede deilig, og straalede i det klare Skin af den brændende Olie, medens duftende Røgelse-Kar udgiød deres krydrede Damp, og opfyldte Salen med den sødeste, fineste Vellugt. Langs med Væggene stod prægtig opdækkede Borde, og Bænkene vare alle forsynede med Ryg-Puder, og prydede med Gyldenstykkes Hynder, ja om Salen i det Hele maa man sige, at den lignede en, i al sin Høihed, venlig smilende Konge, og i den hele Anretning fandtes ikke det Mindste, som enten stødte Øiet, eller stank i Næsen.</p>
		<p>Midt i Salen stod der en Kumme af uhyre Omfang, og smækfuld af stærk Drik, hvor man paa den nemmeste Maade kunde fylde Bægerne, og havde Meer end nok til at slukke Giæsternes Tørst, i hvor stort end deres Antal var. Der var ingen Mangel paa Oxehorn til at øse med, men Giæsterne drak af Guldskaaler, Tjenerne vare klædte i Purpur, gik som paa en Snor, og vidste med en særdeles Artighed at giøre deres Dont, Bordet skinnede af gyldne Kar og Fade, som ovenikiøbet for det Meste vare besatte med glimrende Ædelstene, og Bægerne skummede af allehaande stærke Drikke-Vahre, thi her, hvor Overdaadighed i alle Maader var drevet til det Høieste, forslog det ei med eet Slags Viin; for at kildre Ganen med Afvexling, havde man fra langtbortliggende Steder anskaffet sig mange forskiellige Vine. Af Maden var der samme Overflødighed, Fadene bugnede under de nydeligste Retter, og skiøndt der heller ingen Mangel var paa Kiød af tamme Dyr, saa var dog Vildbrad det Meste man saae.</p>
		<p>For Resten var der en stor Forskiel paa, hvordan de Karle drak, der sad til Bords, thi de Fremmede drak af Hjertens Grund og lod Fiolen sørge, men Britterne, som havde Hovedet fuldt af Kieltring-Streger, turde ikke Andet end nippe til Glassene. Vel er Dannemark mit Fædreneland, men det giør dog ingen Gode at nægte, hvad sandt er, at mine kiære Landsmænd havde gierne for Skik, at drikke til Pæls og stikke reent ud, og de fik desaarsag meget Meer, end de vel kunde bære. Saasnart nu Britterne saae, at man omtrent kunde prikke dem paa Øinene, sneeg de sig ud efterhaanden, stængede Sals-Dørren til, og stablede af alle Kræfter op for den, hvad der bedst kunde holde, og dernæst satte de Ild paa Taget. Der sad da de Danske i Fælden, men mærkede dog Uraad, da Ilden begyndte at gribe om sig, hamrede paa Dørren, og gav sig, da det var omsonst, til at brække Hul paa Væggen, og derigiennem bane sig en Udvei. Vel stod Britterne heller ikke med Hænderne i Lommen, da de saae at Væggen rystede, de gjorde sig al muelig Umage for at stytte paa den, og holde Buret lukket, men hvormeget de end væltede for, saa forslog det dog ikke, thi det var lutter stærke Prygle: de Danske, og jo større Faren blev, des glubskere tog de fat, saa det varede ikke længe, før de var ude, og saa lod Frode paa Timen støde i Basunen, for at Bagholdet kunde vide, hvad Klokken var slaaet. Disse forsømde sig da ikke heller, saasnart de hørde Varslet, men foer afsted, og fangede Lurendreierne i deres egen Snare, nedsablede Britterne, med samt deres Konge, i Tusindtal, og gjorde altsaa Frode en dobbelt Tjeneste, som Redningsmænd og Hevnere tillige. </p>
		<p>Herved kom den danske Tapperhed for Orde i Vester-Leden, og Rygtet satte saadan en Skræk i Irerne, at de ikke vidste Bedre, end at belægge deres Kyster med Fod-Angler, for derved at giøre Land-Gangen vanskelig.</p>
		<p>Hvad ellers Irernes Rustning angaaer, da er den baade let og nem, og mere beregnet paa at tilflygte end at tilkiæmpe sig Seieren; alt deres Baghaar rage de af, for at Fienden ikke, naar de flygte, skal tage dem i Nakken, deres Landser stikke de bag ud, og har megen Færdighed i at skyde baglænds med deres Kastespyd. Desaarsag er det ikke raadeligt at komme dem for nær, naar de fægte med Hælene, da man let, med Seieren, som det synes, i Hænderne, kan komme til at vende Næsen i Veiret; men Frode lod sig ikke narre af deres trædske Flugt, satte vel efter dem, men styrede sin Hidsighed, og foer i Mag. Herved lykkedes det ham, at fælde deres Høvding Kervil, og Broderen, som fulgde ham i Anførselen, overgav Landet til Frode, da han mistvivlede om at kunne forsvare det.</p>
		<p>Uden selv at forbeholde sig det allermindste, uddeelde nu Frode alt Byttet til sit Krigsfolk, for klarlig at vise, det var ham slet ikke om Fordelen, men kun alene om Æren at giøre. Med den drog han nu, som Britters og Irers Overvinder, hjem til Dannemark, og lod saa Sværdet hvile i tredive samfulde Aar.</p>
		<p>Hartad over hele Verden var nu de Danskes Navn og Tapperhed berømt, men Frodes Hu stod til at skaffe sin Krone en varig Glands, og Thronen Fasthed, og han stræbde desaarsag først og fremmerst, efter Lovens Strænghed, at rense Landet fra dets indvortes Fiender, fra Tyve nemlig og Voldsmænd, som er en Lande-Plage og Noget af det forgiftigste Utøi, hvormed et Rige kan være beladt. Hans Mening var i det Hele, at skaffe Folkene Roe, saa Kræft ei skulde fortære, hvad Sværd havde levnet, Ondskab ei hemme Fredens velsignede Strøm i sit Løb, hjemfødte Skarn ei forlænge Krigens Ulykker. Tilsidst, for at give et i Øine faldende Beviis paa, hvilken Ustraffelighed han havde indført, lod han et stort Guld-Armbaand lægge paa alfar Vei i Jylland, som ansaaes for Rigets Hoved-Stykke, og man kan jo nok vide, at Guldet stak Skarns-Folk i Øinene, og at alle lange Fingre kløede, men Frygten for uundgaaelig Straf beholdt dog Overhaand, og Guldet laae ligesaa sikkert paa Landeveien, kun bevogtet af den dybe Ærefrygt for Kong Frode, som i Skrin og Kiste, under Laas og Lukke. Som Stifter af saa mageløs en Lande-Fred blev Frode overordenlig berømt, og med Beundring talde man om ham, som efterat have, i Verden saa vide, under Blods-Udgydelse, omvundet sin Tinding med glimrende Seiers-Krandse, vendte sin Hu til at skabe almindelig Rolighed, saa Fredens yndige Blomst kunde opvoxe over Krigens blodige Fure, og Nederlaget endes med en lykkelig Opreisning. At Frode omgiærdede Alles Eiendom med Lovens stærkeste Hegn, det kom i Øvrigt fornemmelig af, at han fandt, det var Spot og Skam, om Tyve-Haand i Hjemmet skulde rane det Gods, som Fiendernes væbnede Arm havde været for kort til at naae!</p>
		<p>I de samme Dage, der Krigens Lue var dæmpet, og Fredens Soel med sine livsalige Straaler beskinnede Landene, da behagede det den Frelsens og Saliggiørelsens Fyrste at komme til Verden, og til de Dødeliges Redning paatage sig deres Skikkelse. Derfor har man troet, at hin forunderlig dybe, livsalige Fred, som uden at forstyrres ved det mindste Vaabengnye, herskede da allevegne, at den maa ei tilskrives Verdens Herrer, men Guds besynderlige Forsyn, som magede det saa, at Tiden selv maatte iføre sig en saa usædvanlig og velsignet Dragt, for at bevidne hans Nærværelse, hvis Gierning Tiderne ere!</p>
		<p>Imidlertid opstod der en Hex, som, i Tillid til den sorte Konst, hvori hun var vel forfaren, vovede at trodse Kongens Vrede, og opæggede sin Søn til at stjæle det store Liggendefæ; thi Straffen, sagde hun, lod sig nok undgaae, aldenstund Kong Frode nu gik paa Gravsens Bred, og Livet havde ondt nok ved netop at hænge i det gamle, svage, affældige Legeme. Vel indvendte Sønnen desuagtet, at Faren var for stor til, at han turde vove derpaa, men hun bød ham kun at være ved frit Mod, og forsikkrede, at enten skulde Kalven af en Hav-Koe, eller et andet uformodenligt Tilfælde afvæbne den straffende Retfærdighed, og derved lykkedes det hende virkelig at fordrive Sønnens Frygt, og bringe ham til at lyde hendes Raad.</p>
		<p>I denne Handling saae Frode en formastelig og haanlig Trods, som han ei flux og nidkiær nok kunde lade den Trold-Kvinde og hendes Huus undgielde, hvorover han strax udskikkede af sine Tjenere, Nogle, som inden han selv kom, skulde gribe hende med Børn og Samt, og bringe dem for ham. Det vidste imidlertid Hexen forud, vilde skee, og skuffede med Koglerie sine Fiender, i det hun forvandlede sig i en Hoppes Lignelse, og siden, da Frode kom selv, paatog hun sig Skikkelse af en Hav-Koe, der med sine Kalve, thi dertil havde hun omskabt sine Sønner, gik og græssede paa Strand-Bredden. Kongen, hvem det Særsyn forundrede, befoel nu sine Tjenere at omringe de Sødyr, og formene dem Adgang til Stranden, medens han selv stod ned af Vognen, hvorpaa han for Alderdoms Skyld maatte kiøres, og satte sig paa Jorden, for at betragte det underlige Optog. Men, hvad skeer! Hexen, i Hammen af det store Sødyr, løb nu lige paa Kongen, og jog Hornet saa hardt ind i hans ene Side, at han fik Banesaar, og døde, som man jo maa sige, paa en hans Kongelige Høihed høist uværdig Maade. Den eneste Glæde hans Tjenere end kunde have, var den at hevne hans Død, og da det lykkedes dem med Kastespyd at fælde de Vanskabninger, kom hele Kogleriet for en Dag, thi Ligene laae der, som Menneske-Kroppe, men med <em>Dyre-Hoveder!</em></p>
		<p>Et saadant Endeligt fik da den over hele Verden høilig berømte Kong Frode, men skaaret op og balsameret giemdes end i trende Aar hans Liig af Dannemarks Høvdinger, som ogsaa ønskede at dølge hans Død for udenlandske Folk, af Frygt for, at, blev den bekiendt, vilde flux de undertvungne Lande falde fra. Saaledes skulde da, efter deres Mening, Skyggen af Frode forsvare de Erobringer han fordum selv havde gjort i levende Live, og de Undertvungne, af Ærbødighed for ham, fremdeles udrede den aarlige Skat.</p>
		<p>Saa førdes da det afsjælede Legeme omkring, ei som et Liig paa Baar, men i en Kongelig Bærestol, som en afmægtig Olding, hvis Tjenere maatte komme hans Skrøbelighed til Hjelp, og det maa man vel kalde kongelig Stort, end efter Døden at behandles saa hæderligt af sine Venner!</p>
		<p>Endelig, der Liget dog tilsidst gik i Forraadnelse, og Opløsningen kunde ei længer forsinkes, da stædte man de Kongelige Levninger til Jorde ved Være-Bro i Siælland, under den Forsikkring, at her, i Hjertet af sit Rige, havde Frode saa inderlig ønsket, naar han døde, at hvile sine Been!</p>
		<p>Død var nu Frode, og død havde Rygtet løiet Fridlev, som opfostredes i Rusland, og da det nu saaledes syndes, som Frode fattedes en retmæssig Arving, og Kronen nødvendig maatte vige fra den gamle Konge-Stamme, saa skiønnede Dannemænd ei rettere, end at Den maatte være Spiret værdigst, som, til Frodes Herliggiørelse, prydede hans friske Gravhøi med det bedste Mindes-Mærke, og overantvordede til Efter-Slægten i et prægtigt Efter-Mæle den hedenfarne Konges Ihukommelse! Henrevet af saa glimrende en Udsigt, stræbde Hjarne, en udmærket Dane-Skjald, at reise den herlige Afdøde i Sang et værdigt Mindes-Mærke, og gjorde, paa sin eenfoldige, ulærde Viis, et Riim, hvoraf Meningen, udtrykt i et fire Liniers Omkvæd, var kortelig denne:</p>
		<pre>Heel længe <em>den</em> Døde man førde om Land,
Hvis Liv var al Dannemarks Glæde,
En Græstørv nu dækker den giæveste Mand,
Som havde paa Konge-Stol Sæde!
Ja, Dannemænd ønsked med Hjertens Attraa
Udødelighed for den Gode,
Nu hvælver sig aaben den Himmel saa blaa,
Og blid over Støvet af Frode!
</pre>
		<p>Med Dannemarks Krone fik Skjalden sit Kvad betalt, og for Frodes Eftermæle bortskiænkedes hans Rige: et større Stykke, end man skulde troe, lod sig opveie med nogle faa sammenføiede Linier. Det maa man sige, var at faae et sligt Klenodie for Røver-Kiøb, og med et ringe Riim blev her en Brage-Løn forhvervet, som vidt overgik hvad man har hørt om Beviserne endog paa Keiserlig Rundhed; thi selv den forgudede Julius Cæsar lod det være Nok, at lønne sine mange og store Bedrifters Tolk og Tunge med Romersk Borger-Ret, men her bortødslede en alt for rundhaandet Almue et heelt Konge-Rige paa en Bonde-Søn. Vel gaaer der Ord af Scipios Gavmildhed, men den kan dog ei heller taale nogen Sammenligning med de Danskes, thi det var jo kun med det røde Guld han stræbde at opveie Jern-Fliden, hvormed hans Levnet og Idrætter vare beskrevne, men her saae man en ringe, ulærd Mand for et Par Riim at begaves med Spiret!!</p>
	</section>

	<section class="blank"></section>

	<section class="titlepage">
		<hgroup>
			<p>Dannemarks Krønike.</p>
			<h1>Sjette Bog</h1>
			<p>Fra Frode Fredegods Død til Ingels.</p>
		</hgroup>
	</section>

	<section id="chapter-20"
		class="chapter"
		style="page: book-6">
		<h2>Hjarne Skjald og Fridlev Frodesøn.</h2>

		<p>Paa samme Tid som Hjarne blev Konge i Dannemark, skiftede Sverrig ogsaa Høvding, ved det Erik fik sin Helsot, og Sønnen Halvdan skulde nu arve hans Magt og Høihed; men det blev ham misundt af tolv norske Brødre, som, ved Slag paa Slag hvori han kom til Kort, ængstede ham saa, at han vendte Riget Ryggen, og drog til Rusland, for at finde Fridlev, til hvis Bistand han satte sit Haab. For ham indstædtes han da ogsaa med et Bededags-Ansigt og klagede sin Nød og store Vaande, med alle de Krænkelser han havde maattet døie af de hadske Udlændinger, som huggede ham baade sønder og sammen, hvorpaa Fridlev ynkedes over Stymperen, og drog til Norge med væbnet Haand, at skaffe ham Opreisning. Imidlertid havde Tylvten, vi talde om før, mistet sine Stalbrødre, som løb deres Vei, trukket sig tilbage paa en Holm, der laae midt i et brusende Vandfald, og sammesteds bygt sig en Befæstning, omringet med en høi Jord-Vold. Fra denne Røver-Kule af foruroligede de idelig Nabolaget, stolende paa Holmen, som et sikkert Smuthul, thi de havde gjort sig en Vindebroe, der hængde sammen med Slots-Porten, den hidsede de ned, naar de vilde i Land, og trak op, naar de kom tilbage, og det var meget kunstigt, thi de behøvede da kun bare at trække i et Reeb, for at have efter Hjertens-Lyst, snart en Vei over Svælget, og snart en Skandse for Porten.</p>
		<p>Navnene paa disse Unger-Svende ere, under Tidens Løb, tildeels forkomne, og kun nogle veed man at opregne, Gerbjørn nemlig og Gunbjørn, Arnbjørn, Steenbjørn, Asbjørn, Thorbjørn og Bjørn; men alle vare de friske paa Leveren, og hellende føre, stærke Prygle, godt saae de ud, Ord gik der af dem, for Jetter de betvang, og Folk de overvandt, og ranet havde de sig til en hovedriig Trop. Iblandt Andet skal Bjørn gjerne have havt sig en Ride-Hest, der fløi afsted som Fuglen i Luften, og var i alle Maader en Hest udaf første Skuffe, saa den svømmede som ingenting over den stride Elv-Strøm, Noget de andre Brødres Heste smukt lode være, thi der gaaer i den Elv saa rivende og stærk en Strøm, at selv Dyr, som ellers godt kan svømme, dog for det Meste, naar de komme der, udase sig og forgaae. Elven kommer nemlig styrtende ned fra Klippe-Tinde, brydes i Faldet paa de opstaaende Bjerg-Aase, og samles atter i dyben Dal med tifold større Bulder, men ved det den immer forsinkes af Klippe-Stykkerne, bliver dog Farten bestandig eens, saa den fra Ende til Anden er lige oprørt, og staaer uafladelig ud i et Skum fra Øverst til Nederst. Hvor den nu slipper ud af Klemmen mellem Klippe-Vægge, og faaer Rum til at udbrede sig, der danner den af en eenlig Klippe bemeldte Holm, og løber i Læe af Klinte med Skov paa, saa man seer ikke Elven, før man er oven paa den.</p>
		<p>Samme Bjørn havde ellers ogsaa en forbistret slem Bol-Bider, ret et gruelig Bæst af en Hund, der forhen skal have været Jetten Offotes Kiæledægge, og vogtet hans Kvæg paa Marken, som den da sagtens kunde, aldenstund den skal have været saa god for Folk at bides med, at den mere end eengang gav en heel Tylvt Karle deres Livsbrød; men rigtig nok er det Noget jeg ikke selv har seet, men kun ladet mig fortælle, saa Læseren kan troe deraf hvad ham tykkes!</p>
		<p>Hvad nu Brødrenes daglige Vane angaaer, da er det kort sagt, at hvergang det Røver-Pak giæstede Nabolaget, gik der gierne meget omkuld, som reiste sig aldrig igien, thi for dem var det Dyden den, at slaae Kvæg, og baade Kvinder og Mænd som Kvæg, for Panden, rane for Fode, stikke Ild paa de udplyndrede Gaarde, og komme saa slæbende hjem med et uhyre Bytte; men paa et af disse Strøiferier tog nu Fridlev saaledes imod dem, at de maatte reise hjem med uforrettet Sag, og det i saadan Hui og Hast, at en fortræffelig Hest faldt i Fridlevs Hænder, thi Rytteren blev saa betuttet, at han ei turde sinke sig med at trække den ind over Broen.</p>
		<p>Derpaa lod Fridlev kundgiøre, at hvem der slog en af de Brødre ihjel, skulde kun komme til ham, saa vilde han opveie Liget med Guld, og det havde den Virkning, at endeel af hans Kæmper, hvem dog nok Æren lokkede meer end Guldet, kom til ham i Hemmelighed, og meldte, at de vilde vove deres Trøie, og have deres Hals forgjort, hvis de ikke bragde ham Røvernes Hoveder. Fridlev roste vel deres mandelige Forsæt, men befoel dem dog at lade det indtil videre beroe, og begav sig imidlertid om Natten selvanden ned til Elven, thi han vilde ikke have det Ord paa sig, at hans Kæmper var kiækkere end han, og besluttede desaarsag mandhaftig at gaae dem i Forkiøbet. Sin Følgesvend slog han ihjel med en Steen, byttede Klæder med ham, og kastede saa Liget ud i Elven, hvor det skulde gaae for hans eget, og for endnu sikkrere at giælde for død i sin Leir, saarede han Tjenerens Hest, og lod den løbe hjem, med Blod bestænket. Derpaa gav han sin Hest af Sporerne, til den foer ud i Strømmen, og vandt lykkelig over Elven, kastede sig saa af Hesten, krøb op ad Volden, og svang sig, ved Hjelp af Bryst-Værnet, hvori han fik Hold, lykkelig derover. Uden at Vagten mærkede det, listede han sig nu, som en Tyv saa lettelig og sagte, hen til det Værelse, hvor Røverne sad til Bords, og det lykkedes ham virkelig at skubbe sig ind under Bislaget, der var over Døren. Brødrene sad i deres gode Mag og drak deres Bedstemoers Skaal, thi indenfor slig Befæstning drømde de sig i god Behold, aldenstund de havde det stride, brusende Vandfald trindt omkring sig, hvor de vidste der var intet Vadsted, og hvorover, de bildte sig ind, man ligesaalidt kunde svømme som seile.</p>
		<p>Denne Lyst og Gammen ved Drikke-Bordet hugede imidlertid slet ikke Bjørn, som derfor gav sig til at fortælle en Drøm han havde havt, hvori han saae et Udyr stige op af Bølgerne, som spyede Ild og røde Luer ud af sig, og stak derved Alting i uslukkelig Brand. Desaarsag raadte han til at undersøge hvert Smuthul paa Øen, og ei af overdreven Tillid til den faste Beliggenhed henfalde til en dumdristig Sikkerhed, som man let kunde komme til dyrt at betale, thi, sagde han, jeg er tilfreds hvor befæstet et Sted ogsaa er af Naturen, uden Folke-Tilsyn er det dog ikke sikkert, og da jeg nu ovenikiøbet har havt den fæle Drøm, bør vi vist dobbelt tage os i Agt for hvad den synes at spaae.</p>
		<p>Alle Mand begav sig nu rigtig nok ud af Borgen, og undersøgde smaalig hver en Krog paa hele Øen; men da de saa fandt Hesten, gjorde de sig strax den Slutning, at Fridlev havde fundet sin Død i Bølgerne, og Hesten, som de meende, havde slaaet sin Rytter af, lukkede de med Frydeskrig ind ad Porten, i den Tanke, at han var svømmet i Land, for at melde dem Kongens Død. Bjørn var den Eneste, som, fordi Drømmen immer stod ham for Hovedet, syndes, man kunde dog endnu ikke troe Freden, og raadte derfor til at holde skarpt Udkik, men selv gik han dog, med Drømmen for Øine, ind i Sengkammeret og lagde sig til at sove.</p>
		<p>Imidlertid kom den blodige Hest gallopperende til Leiren, som Fridlev blot havde ridset i Huden og oversprøitet med Blod, for at den skulde vække Formodning om hans Død, og flux søgde hans Folk ned til Elven, hvor de fandt Trællens Liig skyllet op paa Strandbredden, og antoge det ganske rigtig for Kongens, i Betragtning af Klæderne, thi Ansigtet var saa opsvulmet, og saa forslaaet, at man umuelig kunde see, hvem der havde eiet det Dødninge-Hoved. Fnysende af Harme sprang nu hans Kæmper frem, som nys havde lovet Fridlev at sørge for Røvernes Opdragelse, og kastede sig med Livsfare ud i den brusende Strøm, thi de meende, som sandt er: med Kæmpe-Løfter og Kryster-Færd beiler man til Ære, men ægter Skam. Resten af Fridlevs Tjenere, som følde sig opmuntrede ved Kæmpernes Exempel, sprang nu ogsaa ud i Elven, for enten at døe, eller hevne deres Konge, og der Fridlev blev det vaer, var han ikke seen, men hidsede paa Timen Vinde-Broen ned, fik sine Kæmper ind i Borgen, og fældte Vagten i en Haande-Vending. Resten af Troppen skedte samme Ret, og Sværdet skaanede Ingen, uden Bjørn, som vel blev saaret, men for hvis Helbredelse der blev baaret Omsorg, ja med ham indgik Fridlev, under hellige indbyrdes Forsikkringer, Stalbroderskab, thi med en levende Hund, tænkde han, er man paa Jagt dog immer bedre faren, end med en død Løve, og desuden, sagde han, finder jeg, det var Synd, at saa herlig en Helt skulde falde saa bradt, saa deilig en Blomst afbrydes og visne i Vaar!</p>
		<p>Saasnart det spurgdes til Dannemark, at Fridlev, som Man der, paa et falsk Rygte, havde troet død og begravet for længe siden, baade levede endnu, og var underveis til Fædrenelandet, udskikkede man flux Sendebud, som skulde tage imod ham, og bad Hjarne godvillig nedlægge det Spir, der nu maatte ansees for kun at have været ham som Sætte-Konge indtil Videre betroet; men Hjarne kunde ikke finde sig i den Omskiftelse, og vilde heller til sidste Blods-Draabe forfægte sin høie Æres-Post, end tabe sig navnløs i Menig-Mands Hob. Saa jammerlig fandt han da nu sin forrige Stand, at heller end igien at drage Bonde-Koften paa, vilde han drage Sværd for Purpur-Kaaben, og yppe en Borger-Krig, thi det maatte blive Følgen, da Meningerne vare deelte, saa Nogle holdt Hjarnes Partie, medens Andre, i Betragtning af Frodes store Fortjenester, vare paa Fridlevs Side. Landet var da nu som et oprørt, brusende Hav, i det en Deel af Indbyggerne hyldede hvad de <em>Nærværende</em> havde for Øie, de Andre derimod det <em>Forbigangne</em> de droges til Minde; Tungen vaklede, men endelig beholdt dog <em>Mindet Overvægten,</em> og Frode-Tidens livsalige Ihukommelse forhvervede Fridlev Broder-Parten af Folkets Yndest. For største Delen følde nemlig de Danske dybt nok til at indsee, at Bonde-Manden, hvem kun en <em>lykkelig Hændelse</em> havde uformodentlig hævet saa høit over Byrd og Stand, burde under nærværende Omstændigheder sættes tilside, da den Uberettigede nu ei længer kunde besidde Thronen, uden ved Udelukkelse af den retmæssige Arving. Imidlertid kom det danske Gesandtskab tilbage fra Fridlev med den Beskeed, at enten skulde Hjarne med det Gode vige Konge-Sædet, eller hjemle sig det i aaben Feide, og det Sidste kaarede han, thi Døden var ham dog kiærere end det Eftermæle, at have af Lyst til denne Verdens Lys opoffret Kronens Glands, og sikkret sit Liv paa sin Æres Bekostning. Saa modtog han da Fridlev med væbnet Haand, men blev slaget af Marken, og maatte flygte til Jylland; ja, skiøndt han med friske Kræfter, vovede endnu engang at skiemte med sin Overmand, blev Lykken ham dog ikke derfor mere gunstig: for Sværdet sank hans Følge-Trop, og ene med sig selv tog han Flugten til en Øe, som vidner endnu derom, ved at bære hans Navn. Ved saaledes at komme til Forkort og miste noget nær alle sine Tilhængere, fik Hjarne Bod for Mod, og fornedrede sig til at gaae paa Ræve-Kløer, søgde under formummet Skikkelse Tjeneste hos Fridlev, og agtede, naar der kunde træffe sig en Leilighed, ved Snigmord at rydde ham af Veien. Han blev ogsaa virkelig antaget, og fik, da han udgav sig for en <em>Salt-Syder,</em> sin Plads mellem Møg-Hakkerne, hvor han maatte tage Hænder i meget ureenligt Arbeide, og sad, naar Folk fik Mad, immer nederst til Bords. Saaledes forløb der nogen Tid, uden at han lod sig mærke med, hvad han havde bag Øret, men da han aldrig vilde gaae i <em>Bad,</em> for ikke at blotte sig, og lade Folk see de Arr han havde paa Kroppen, saa fattede Kongen tilsidst Mistanke, og sagde, at han skulde gaae i Bad, og da gik der Syn for Sagn, hvad Karl han var. Tvi dig, din Nidding, sagde Fridlev, saasnart han paa Skrammerne kiendte sin Fiende, og siig nu selv, hvad du vilde giøre ved mig, naar du troede dig overbeviist om, at jeg stod dig i Smug efter Livet? Som studsende svarede Hjarne: i saa Fald vilde jeg gaae i Kreds med dig, for at skaffe dig Leilighed til ret klart at fralægge dig en slig Beskyldning. Top, sagde Fridlev, det er et Ord imellem os To, slog saa Hjarne i Kreds, og lod over Liget opkaste den Høi, som bærer hans Navn.</p>
		<p>Kongens gode Mænd ønskede nu, at han for en Livs-Arvings Skyld skulde gifte sig, men han paastod, man var bedre faren som Pebersvend, og beraabde sig paa sin Faders, Kong Frodes Erfaring, hvem der, formedelst hans Kones Løsagtighed, overgik saa stor en Skam og Spot. Ikke desmindre gav Fridlev dog tilsidst efter for sine Venners uophørlige Bønner, og lod ved Mellembud beile for sig til Kong Amunds eller Anunds Daatter i Norge, ved hvilken Leilighed man fortæller en sær Hændelse med en af Gesandterne, som hedd <em>Frøke,</em> og faldt paa Reisen over Borde; thi da han laae og kæmpede med de brusende Bølger, skal det have været, ligesom der kunde sprunget en Blod-Aare paa Bølgen, hvorved Vandet skiftede Farve, saa at istedenfor det nys var kridne-hvidt af Skum, blev det nu paa en urimelig Maade, at see til, som et Skarlagen saa rødt. For Resten gav Kong Amund Gesandterne kort Beskeed, og vilde paa ingen muelig Maade give sit Minne til hvad Fridlev forlangde, fordi, sagde han, man maatte vise Fridlev, at i Norge havde man endnu ikke glemt Kong <em>Frodes</em> gruelige <em>Tyrannie;</em> men derimod var hans Daatter Frogerte anderledes til Sinds; thi hun skiændtes ordenlig med sin Fader over at han vilde slaae Vrag paa saadan en Svigersøn, der som en ægte Adelsmand af første Skuffe burde holdes høit i Agt og Ære, aldenstund han ikke blot var kongefødt, men havde æret sin Byrd med Bedrifter. Desuden, lagde hun til, hvad har vel det Jertegn med Vandet, der saa pludselig skiftede Farve, og blev som et Blod, hvad har det vel Andet at betyde, end hvad det klarlig betegner: Normænds Blod-Sot paa Val under Daners seirende Vaaben!</p>
		<p>Uagtet nu Gesandterne bragde Fridlev et haanligt Afslag, skikkede han dem dog atter afsted i samme Ærinde, stolende vel paa, at med Tiden udhuler Tag-Dryp Steen, men Amund blev saa bister over Fornyelsen af en Begiæring, han eengang havde sagt Nei til, saa han besluttede paa en grov Maade at sætte en Pind for Overhænget af den paatrængende Beiler, ved at give hans Sendebud i Bøddelens Haand. Paa Tidende om denne Fornærmelse, tog Fridlev baade Halvdan og Bjørn med sig, og gik med sin Flaade op til Norge, hvor han mødtes med Kong Anund og hans Flaade i det saakaldte <em>Frøke-Sund.</em> Her skal det være skeet, som man fortæller om Fridlev, at da han en Nat var ude paa Speiderie, hørde han lige over sit Hoved en sær Lyd, ligesom af Noget, der susede igiennem Luften, hvorover han standsede, saae tre Svaner svæve over sig, og hørde følgende Riim nedklinge:</p>
		<pre>Hythin skyder paa Hav god Fart,
Og let gynger under ham Bjelken,
Trællen mon drikke af Guldet klart,
Ja han skummer Fløden af Melken!
Lykken hun er en underlig Trold,
Leger med Folk saa mangefold.
Trællen maa sige, han Lykken har fat,
Konninge-Barnet ham tjener i Nat!
</pre>
		<p>Der samme Svanesang var ude, faldt der et Belte ned med Runer paa, som forklarede hvad dunkelt var i Rimet, og underviiste Fridlev om, at Hythin var en Jette, som under Skikkelse af et ordenligt Menneske, havde narret en Søn eller Daatter af Kongen i Thjalemarken, der var saa godt som et Barn, til at spøge med sig, men havde saa snappet samme, trukket en Baad ned til næste Strandbred, sat Konge-Barnet til at roe, og vilde nu paa Øieblikket seile Kongen paa hans Speider-Fart lige forbi. Fridlev fandt det var en Skam, at Konge-Barnet skulde trælle for Jetten, hvem det desuden var ham en stor Fornøielse at rive Byttet af Hænderne, men da Fangen lod ham forstaae, at Bande beed i Skind paa Jetten, og at han siden, naar Haanden fulgde med, vilde da være lettere at overvinde, saa gjorde Fridlev flux et bidende Stikle-Vers, og tiltalde Jetten saalunde:</p>
		<pre>Uovergaaelig du est;
Det sander jeg tilvisse,
Tvetulle, som kom allernæst
Til Himlen med din Isse;
Men hvor du har forlagt dit Vid,
Det jeg begriber ikke,
Thi kan sig vel dit Lyse-Spid
For slig en Kæmpe skikke!

Det Lyse-Spid, den Knappe-Naal
Du bær i Gjord om Lænder,
Er det gjort efter Rise-Maal
Til dine Skippunds-Hænder!
Naar høit i Skye du Næsen bær,
Da svimler jeg vel næsten,
Men seer jeg paa dit Spyd og Sværd,
Da lee jeg maa for Resten!

Har reent du glemt din høie Stand,
Dertil din brede Bringe,
Mens du til Spyd har Muse-Tand,
Til Skjold en Flue-Vinge!
Jeg rødmer alt for Syle-Prik,
Især paa dine Vegne,
Og haaber ved dit Mygge-Stik
Det lykkes dig at blegne!

Men hvad er det? mig tykkes fast
I Panden jeg kan læse,
At Modet er som Spydet hvast,
Ja, see det paa din Næse,
Kanskee, naar ret man seer sig til,
Er Vind din ganske Styrke,
Din Høide kun et Skygge-Spil,
Du selv en Kyes-i-Mørke!

Saamænd, jeg tog ei meget feil,
Thi hvem i Havn sig bryster,
Men reber flux i Kuling Seil,
En Vindhas er og Kryster;
At du i Skoven skrylle kan
Selv over Poppel-Toppen,
Hvad hjelper det, naar Stik og Stand
Du holder kun som Loppen!

Den Bjørne-Lab du har til Haand
Kun fattes Bjørne-Saften,
Og havde efter Krop du Aand,
Var mageløs vel Kraften;
Men nu du est i Aand for kort,
Langstranglet i Gestalten,
Saa falder Kæmpe-Skridtet bort,
I Hinken og i Halten.

Thi digter aldrig nogen Skjald
Om dig en Kæmpe-Vise,
Og aldrig skal dit Navn i Hald
Blandt Heltenes man prise;
Nei bænkes skal i Mørket du,
Med andre Galgen-Fugle,
Og kommes du med Priis ihu,
Da er det af en Ugle!
</pre>
		<p>Nu brugte Fridlev sit Sværd saa godt, at Jetten tabde en Arm og et Been, og maatte tage Fod i Haand, for at redde Resten, frelst var Fangen, og renset blev Jette-Stuen, som Fridlev nu giæstede og førde Guldet fra; Konge-Barnet styrede, Snekken hengleed over Bølgen, og med Hjertens-Fryd over Seier og Bytte, digtede Fridlev et muntert Vers, opløftede Røsten og sang:</p>
		<pre>Med Jetten holdt vi Stevne,
Og stimedes heel fast,
Ei vilde Liv vi levne
Alt i den lede Gast;
Da skares Bylder ømmer,
Da Blodet flød i Strømme,
Da farved rødt vi Staal!

End paa sit grønne Øre,
Alt under Grane-Mast,
Vel uden Lem at røre,
<em>Han</em> ligger, sover fast,
Hvem Nornen gav at raade
For Norges Hoved-Flaade,
Kong Anund er hans Navn!

Paa Sjælens Øien-Laage
Er Søvnen dalet ned,
Og ør i Nattens Taage
Han af sig selv ei veed,
I Mørkets lumske Snare
Han mærker ingen Fare,
Mens Kraften damper bort!

Lad sove hvem der lyster!
Vi vaaget har imens,
Giganten gjort til Kryster,
For Guld ham pompet lens;
Ja, sønderknust den Fule,
Og speidet ud hans Kule
I hver en Krinkel-Krog.

Som liden Bie i Kube,
Vi krøb i Hulen om,
Og i den Bjergmands Grube
Vi Tønder Guld bekom,
Det Alt var stjaalne Vahre,
Dem skulde Pokker spare,
Ja Pokker ikke vi!

Som Ladning har i Snekke
Vi stuvet nu vor Fragt,
Og Sener maae vi strække,
Anstrænge al vor Magt,
Saa Fjenden vi ei møde
Paa Hav i Morgen-Røde
Med Guld til ham i Mund!

Saa hurtig! ingen Nølen!
Ei langt har vi til Dag;
Lad drøit os hjelpe Kiølen
Med dybe Aare-Slag!
Ja, lad med Kiøl og Aare
Os kløve Skum og Baare,
Som Pilen kløver Luft!

Som Fugl, med Sang saa fage,
Vi flyve maae afsted,
Vel koster det Umage,
Og Kræfterne gaae med;
Dog, Pokker maatte svigte,
Med sligt et Maal i Sigte,
Som det jeg mener nu!

Nei, fyrig vil vi stride,
Saa Flaaden vi kan naae,
Før end i Øster-Lide,
Af Bølgen blank og blaa,
Med Rosen-Krands om Tinde
Hin favre Dag-Gudinde
Sig hæver i sin Glands!

Naar Rygtet da udsjunger,
Til Risens Spot og Haad,
Vor Priis med tusind Tunger,
For svaren Helte-Daad,
Da lytte skal Frogerte,
Og synke til vort Hjerte
Mildøiet, rørt i Sind!
</pre>
		<p>Dagen efter stod der et blodigt Slag imellem Fridlev og Anund, og det baade til Lands og Vands, thi der var Krigsfolk nok, saa at midt under Flaadernes Kamp, stillede der sig to Hære i Marken. Det var en Gru saameget Blod som her udøstes, og tilsidst havde Bjørn den Sorg at see sin Fylking bugne, men flux tog han Lænken af fornævnte Bol-Bider og sukkede ham paa Fienden, og det hjalp, saa her, hvor det var Seier Jagten gjaldt, kan man for Alvor sige: Staal glipper før Tand slipper, og Skytte-Haand skal med Hund øges. Her fulgdes imidlertid for Normændene, som sædvanlig, Spotten med Skaden, og skamme sig maatte jo vist nok drabelige Kæmper ved at flygte for en Hund, men om det derfor var saa latterligt, som det var harmeligt, at lade sig drive af Marken ved et umælende Bæst, tør jeg dog ikke afgiøre. Nok er det, at Fridlev blev ikke narret, da han, saa at sige, skikkede Hunden afsted efter Modet, hans Krigsfolk havde tabt paa Valpladsen.</p>
		<p>I denne Strid faldt Kong Anund, men efterlod sig en Tjener, ved Navn And Bue-Skytte, som udfordrede Fridlev, og kom derved i Kast med Bjørn, thi han tog, som Fridlevs Hirdmand, Sagen paa sig med den Bemærkning, at det var under Kongens Værdighed at gaae i Kreds med en Bonde-Søn. Forgjæves søgde And at afskrække Bjørn fra hans Forsæt, ved at vise, hvilken Mester han var til at handtere sin Bue, thi da Bjørn stod i en lang Frastand, og lagde en Piil tilrette, kom der først en Piil og satte sig i Bue-Strængen, strax efter kom den anden, og foer ind imellem Bjørns Fingre, uagtet han holdt dem tæt sammen, og saa kom den tredie og flakde Pilen, som den laae paa Strængen. Saaledes med Flid at lade Skuddet gaae udenom sin Modstander var jo rigtig nok saameget sagt, som: seer du, jeg kan ramme; men hvem der ikke lod Modet falde, det var Bjørn; Skindet faaer hytte sig som det kan, tænkde han, og uden at blinke med Bryn eller forandre en Mine, som det sig en standhaftig Kæmpe sømmer, gav han sig kiæk i Fare, ret som han blæste And med al hans Kunst et Stykke. Nu sloges de da saalænge, til de begge vare haardt saarede, og siden fornyede de Kampen igien paa Oddernæs, hvor de ligeledes holdt hinanden Stangen, som Jævninger der kappes om Prisen.</p>
		<p>Ved Anunds Fald var Fridlev befriet fra sin arrigste Fiende, og tænkde nu kun i sin gode Roe og Mag paa ret at fornøie sig, al Grumhed slog han nu af Sind, og lukde kjælen Elskov ind, fik sin Flaade gjort i Stand, og vilde nu selv lede Bruden op, som var ham nægtet; men underveis blev han standset i Farten af Vindstille, og maatte giøre Landgang for at skaffe sig Levnetsmidler. Her i den Bøigd han traf paa, var der en Mand ved Navn Grubbe, som tog meget venlig imod ham, og med samme Mands Daatter blev han saa fortroelig, at hun fødte ham en Søn, der blev kaldt Olav.</p>
		<p>Efter nogen Tids Forløb fik imidlertid Fridlev ogsaa Frogerte, og begav sig dernæst paa Hjem-Reisen, men Vinden sprang om, og drev ham ind til en ubekiendt Øe. Her drømde han: der kom En til ham, og sagde, at sammesteds laae der en Skat begravet, og bevogtedes af en Drage, som vel spyede Forgift, men som han dog kunde faae Bugt med, naar han overtrak sit Skjold med en Koehud, og gav den det at bide paa. Siden, da Fridlev saae en Slange opstige af Bølgerne, angreb han samme, for at prøve, om Drømmen havde Noget at betyde, men stræbde længe forgiæves at saare den med sine Kaste-Spyd, thi alle saa tørnede de af paa Skiællet, som et uigiennemtrængeligt Pandser, og fælt gebærdede Slangen sig, slog saadanne Krøller paa Halen, at kom et Træe der i Klemme, blev det rykket op med Rode, og kiørde saaledes Jorden op til begge Sider, hvor den boltrede sig, at tilsidst laae den som i en Dal imellem to Høie. Da nu Fridlev mærkede, at det haardnakkede Bæst havde alt for stærk en Ryg til sin slemme Mund, prøvede han til med sit Sværd under Bugen, og der fik han Indpas, saa Edderen væltede ud, og Uhyret fik sin Bekomst, hvorpaa han var ikke seen med at tømme det underjordiske Lukaf, og lade Skatten bringe ombord.</p>
		<p>Nu, ved Nytaarets Begyndelse, lykkedes det Fridlev, skjøndt det holdt haardt, at stifte Forlig mellem Bjørn og And, som immer paa Nye havde fordret hinanden ud, og da de saa endelig gav Naget Afsked, og blev gode Venner, udnævnede han dem begge til Fosterfædre for sin Søn Olav, som nu var tre Aar gammel. Samme Olavs Moder, Jurithe, sin Frille, giftede Fridlev med And, der var blevet hans Hirdmand, i det Haab, at hun saaledes bedst vilde finde sig i Skiebnen at forskydes, og agte sig, ved slig en Kæmpes Haand, skadesløs for Tab af Kongens Gunst.</p>
		<p>I gamle Dage havde man for Skik, at forespørge sig hos Nornerne om sine Børns Skiæbne i Tiden, og i Følge heraf var det, Fridlev, efter en høitidelig Guds-Tjeneste, ydmygelig begav sig til Gudernes Huus, for der at udforske hvad times skulde fornævnde hans Søn. Der han nu indkeeg i Helligdommen, fik han Syn paa trende Diser, siddende hver paa sin Stol. Den Øverste af samme Diser forjættede kiærlig Barnet en deilig Skikkelse og ualmindelig Yndest blandt Folk, hvortil den Mellemste godhjertig føiede en overvættes Gavmildhed, men nu kom Raden til den Nederste, som var af et skielmsk og misundeligt Sindelag, hvorover hun lod haant om at istemme Systernes gunstige Tilsagn; langt heller vilde hun giøre Skaar i det lille Barns Lykke, ved at tillægge ham Nærighed. Saaledes forgiftedes da de herlige Gaver, og denne Blanding af Nærighed og Gavmildhed gav Olav siden hans Øgenavn, som betegnede, at paa Gaven vanhældede en Plet Godhjertighedens klare Stempel.</p>
		<p>Dengang Fridlev, paa sin Hjemreise fra Norge, drog igiennem Sverrig, udvirkede han, at der blev et Par Folk af Haldan, som endnu var Pebersvend, og Hythins-Møen, som han fordum havde revet af Uhyrets Kløer.</p>
		<p>Imidlertid blev Dronning Frogerte forløst med en Søn: den siden for hans udmærkede Godgiørenhed med et deiligt Tilnavn beærede Frode, og han, hvis Navn oplivede Mindet om Beste-Faderens gyldne Dage, var lige fra Vuggen og Gang-Vognen af alle Dannemænds Kiæle-Dægge, saa han fik ei Lov til at sætte en Fod til Jord, men lærte at gaae i Dannemænds Favn, og blev med Kys opammet! Hans Tugte-Mesteres Navn kan derfor Ingen nævne, thi lignelseviis maa man sige, at han var hele <em>Danmarks Foster-Søn.</em></p>
	</section>

	<section id="chapter-21"
		class="chapter"
		style="page: book-6">
		<h2>Frode Eiegod.</h2>

		<p>Frode var kun tolv Aar gammel, da hans Fader døde, og maatte dog strax rykke i Marken mod de saxiske Nisse-Konger <em>Sverting</em> og <em>Hanev,</em> som langt fra at ville lystre, satte sig ordenlig paa Bagbenene imod ham, men han lærde dem at bukke, og for at lade deres Undersaatter føle, at han var deres Herre, paalagde han dem at betale i Bøder en Skilling til Mands.</p>
		<p>Gavmildhed i sig selv var ei noget Nyt, men Maaden hvorpaa Frode viiste sin Godhjertighed, var nye, i det han fordobblede alle sine Tjeneres eengang for alle bestemte Løn, og langt fra paa Tyrannernes Viis at overgive sig til alle Laster i Flæng, var det ham end ikke nok at giøre Godt, men immer hængde han med Liv og Sjæl efter hvad han ansaae for det Allerbedste. At give før man bad, og det med begge Hænder, at udvise mod Alle den mest forekommende Menneske-Kiærlighed, og, hvad der af Alt er det Vanskeligste, at giøre med sin Godhed selv Misundelsen stum, det var hvad han uafladelig kæmpede for, og Følgen blev, at, alt som Ungersvend, steeg hans Berømmelse blandt alle Folk saa høit, at han ei blot blev priist som sine Fædres Jævning, men Glandsen af hans Navn fordunklede endog de ældgamle Kongers høilovlige Ihukommelse!</p>
		<p>I denne Konges Dage var det, at en vis <em>Stærk-Odder,</em> <em>Stor-Værks</em> Søn, leed Skibbrud paa de danske Kyster, hvorved alle hans Stalbrødre omkom, og han alene blev reddet, hvad enten han nu havde sine Kræfter eller sin gode Lykke derfor at takke. Denne Udlænding blev, formedelst sine store, baade Sjæls og Legems Gaver, en velkommen Giæst hos Frode, og jo længere han var i Kongens Gaard, des høiere blev han anskrevet og des artigere begegnet, saa at tilsidst forærede Frode ham et prægtigt Skib til Vikings-Brug, dog paa det Vilkaar, at han skulde holde Søen reen for Dannemarks Fiender.</p>
		<p>Angaaende nu ellers denne Helt, da maa man to Gange sige, han var høivelbaaren, thi den høie Adel, som hans Legems-Skikkelse udtrykde, laae som ædel <em>Storhed</em> i hans Sjæl, saa at for ham bar neppe Nogen Prisen i Mandhaftighed. Desaarsag blev han og saa høit og vidt berømt, at end den Dag i Dag veed man at nævne ham, og tale om hans herlige Bedrifter, ja ikke blot hos vore Fædre kom hans Navn til at straale i Mindet af store Helte-Gjerninger, men ogsaa trindt i Sverriges Egne og i Sachsen-Land timedes ham, som velforskyldt, et glimrende og sjeldent Eftermæle. Hjemme havde han, i Følge troværdige Efterretninger, i Øster-Leden, paa hin Side Sverrig, hvor i det vide Rum Esther og mange andre raae og vilde Folkefærd nu friste Livet; saa hvad man ellers fortæller om hans Herkomst, er kun en Snak man har selv sat sammen og givet Folk at løbe med; thi det er en reen Urimelighed som har ingensteds hjemme. Somme vil nemlig bilde os ind, at, han var en Jette-Søn af uhyre Størrelse, og med en urimelig Hob Arme, indtil Guden Thor, som de sige, skildte ham ved den Overflødighed, Naturen som ved en Feiltagelse havde ødslet paa ham, og ruskede hele fire Arme reent af ham, saa han kun beholdt to igien; ved hvilken Styning og Skrub-Høvling der af den uhyre Grene-Bul og Jette-Blok blev et ordenligt Kæmpe-Billed og velskabt Menneske-Legeme.</p>
		<p>For Resten er det jo sandt nok, at der i gamle Dage var nogle Mestere i den sorte Kunst: Thor, Odin og Flere, som med Øine-Forblindelse og sære Koglerier vidste at indtage de Eenfoldiges Hjerte, vovede at anmasse sig Guddoms-Høihed, aflokkede det bedragne Folk en overtroisk Dyrkelse, og besudlede saavel Danmark som Norge og Sverrig med et fuult Afguderie. Deres trædske Anslag lykkedes dem nemlig efterhaanden saa vel, at Folk for ramme Alvor troede, der var en vis Guddoms-Kraft i dem, som krævede Ærefrygt, og ansaae dem desaarsag, om ikke just for Guder, saa dog for Gudernes Fortroelige, saa man lod sig narre til at forgude Seid-Mænd, og til ad gudsbespottelig Løgn at giøre en Høitid, hvorpaa hellig Sandhed alene har retmæssig Krav. En Følge heraf er da ogsaa det, at man har kaldt hver Dag i Ugen op efter En af de Karle, ligesom man veed om de gamle Romere, at de gave Uge-Dagene hver sit Navn, efter deres Guder, eller efter de syv Planeter paa Himlen. At der imidlertid ikke er Noget om, at vore Fædres Guder skulde have været de samme, som dem de gamle Romere kaldte Jupiter og Mercurius, eller overhovedet som dem, Græker og Latiner viiste en tilbunds overtroisk Dyrkelse, det seer man grandt endogsaa blot af Ugedagenes Navne: Onsdag, som hos os er kaldt op efter Odin, hedder nemlig hos dem Mercurs Dag, og den Dag vi har tilegnet Thor, har de tilegnet Jupiter; men, sæt nu, at vi, paa den Regning, vilde giøre Thor til Jupiter, og Odin til Mercurius, saa skulde Jupiter ogsaa være en Søn af Mercur, thi efter den ganske almindelige Forestilling hos vort Lands Folk var Thor en Søn af Odin. Da nu derimod Latinerne, efter en ganske anden Forestillings-Maade, paastod at Mercurius var Jupiters Søn, saa tør vi ikke trodse Folkenes bestemte Vidnesbyrd, men nødes til at ansee Thor og Odin for noget ganske Andet end Jupiter og Mercurius. Somme vil ellers ogsaa mene, at de Guder, vore hedenske Fædre dyrkede, havde kun Gude-<em>Navnet</em> tilfælleds med dem Græker og Latiner ophøiede, og stod saa dybt under dem i Værdighed, at det kun var deres Naade, de havde for Navn og Dyrkelse at takke; men det maa nu være nok talt om de danske Hedenolds-Guder, thi jeg vilde blot sige disse Par Ord, for at Læseren desbedre kunde sætte sig ind i Hedenskabets Dage med hvad som da var Skik og Brug.</p>
		<p>For nu at komme til Stærkodder igien, som vi talte om før, da er det et gammelt Sagn, at han aabnede sin tve-tydige Helte-Bane med at hænge den norske Kong Vikar, en Gierning, han skal have foretaget sig Guderne til Behag, og hvormed Sammenhængen, efter Nogles Sigende, skal have været følgende: Odin, siger man, ønskede at Vikar skulde komme ilde af Dage, men vilde dog ikke aabenlyst udføre sit Anslag, og henvendte sig desaarsag til den hellende føre Stærkodder, hvem han ikke blot udrustede med Kæmpe-Mod, men tændte ogsaa i ham Skjaldskabets Lys, saa han forstod at digte og at rime. Det gjorde han nemlig Altsammen for at danne sig et udvalgt Redskab til Kongens Fordærvelse, thi at befordre den, var Takken han ventede af Stærkodder, for sin Gunst og Bevaagenhed; ja, at han tillige skiænkede Kæmpen tre Mænds Alder, skedte gierne i den Hensigt, at han skulde udøve trende forskrækkelige Handlinger, saa det var ikke for hans Dyds Skyld, at hans Dage skulde saa saare forlænges. Flux begav sig nu Stærkodder til Vikar, og forblev enstund i hans Selskab, uden at Nogen mærkede ham Skalkhed af, men der de saa omsider fulgdes sammen ud paa Vikings-Tog, hændte det sig, at de for Storm og Modvind maatte ligge ensteds for Anker i saa langsommelig en Stund, at Aarsens Tid gik frugtesløs forbi. Nu faldt de paa at ville see, om de ikke dog med Menneske-Blod kunde forsone Guderne, og trak desaarsag Lod, om hvem der skulde offres. Lodden faldt paa Kongen, og Stærkodder hængde ham i en Strikke af Bast, for at det kun et Øieblik skulde lade, som han gik i Døden, men Haarde-Knuden gjorde sin Pligt og Veiret gik fra Vikar, ja, for at giøre Pinen kort, gav Stærkodder ham, mens han endnu hængde og gispede, Naade-Stødet med Staal, og skjød jo saaledes troløs efter Vognen, da den hældede, istedenfor at han burde skudt Skuldrene derunder. Rigtig nok lyder Fortællingen stundom saa, at det skiøre, bløde Bast-Baand skal med Eet være blevet seit og haardt, saa det holdt og klemde <em>som Staal,</em> men det synes mig ikke værdt at nævne.</p>
		<p>Med Vikars Skib drog nu Stærkodder bort, og gav sig, som Fribytter, i Ledtog med en vis Bemund, Mesteren for alle Danske Vikinger, som nys havde mistet sin Stalbroder <em>Frakke,</em> der med Forliis af den Penge-Sum der stod imellem dem, havde slaaet op med ham, fordi han var kied af det møisommelige Flakke-Liv. Mærkværdigt er hvad man fortæller om Stærkodder og Bemund, at de smagde aldrig stærk Drik, deels for at undgaae Drukkenskab, og deels fordi Tarvelighed var i deres Øine Tapperheds Vogter, Overdaadighed dens Banemand.</p>
		<p>Efterat have hærget vide om Land, hjemsøgde disse Stalbrødre ogsaa Rusland med Ild og Sværd, og da Indbyggerne hverken turde stole paa deres Vaaben eller Mure, stræbde de at hindre Fiendens videre Fremskridt, ved at lægge usædvanlig store Fodangler for ham, hvorved det da var deres Hensigt: at standse i Farten hvad der ellers vilde løbe dem over Ende, og saa lumsk at spænde Krog for Benene paa dem, i hvis Hænder de skjalv for aabenlyst at falde. Samme Fodangler havde fire spidse Pigge, og var saaledes indrettede, at hvordan man endte og vendte dem, havde de dog alligevel tre Been at staae paa, men de opfyldte kun slet deres Bestemmelse: at stoppe Fienden, thi de Danske, som var Rutenerne for kloge, lugtede Lunten, og tog deres Træskoe paa, hvormed de prægtig kunde stampe mod den Brodd, de traadte her under Fødder. Vel maatte de giennemvandre tykke Skove og vilde Udørkener, før de naaede Smuthullet mellem Bjergene, hvor Floke: Rutenernes Høvding, havde forstukket sig, men de hvilede dog ei, før de fik ham drevet derudaf, og fandt da paa samme Sted et saa umaadeligt Bytte, at hver eneste Karl fik saameget baade Sølv og Guld, som han kunde slæbe til Stranden.</p>
		<p>Efter Bemunds Død blev Stærkodder for sin Tapperheds Skyld søgt af Bjarme-Kæmperne, i hvis Selskab han øvede mange mærkværdige Bedrifter, og drog saa til Sverrig, hvor han lod Hvile falde paa sig hos de der regierende Konger: Ætmænd af Frø. Efter syv Aars Forløb gik han imidlertid over fra dem til den Danske Land-Skræk Hake, saasom han ved Offer-Gildet i Upsal blev baade kied og leed ad den letfærdige Springom, ad Giøglernes Fjas og Skuespil-Fagter, og ad den kiælne Lyd af ranglende Bjelder. Ham var da Letsindighed saa høist modbydelig, at endog blot Synet deraf kunde han ikke udstaae, og det kommer deraf, at Manddom og Blødagtighed er altid hinandens dødelige Fiender.</p>
		<p>I Ledtog med Hake styrede nu Stærkodder til Hybernland, for at man ei selv ved Verdens Ende skulde undgaae Danmarks Vaaben, og der paa Øen regierede da en Kong Huglet, som havde et propfuldt Skatkammer, men var alligevel saa luset, at da han engang forærede et Par meget nette Skoe bort, nændte han dog ikke at lade Remmerne følge med, men trak dem af, og gjorde ved slig Nederdrægtighed Foræringen til en Fornærmelse, han vel kunde vente Had, men aldrig Tak for. Saaledes begavede han Landets Ædlinger, men imod Giøglere og Harlekiner eller Spøge-Doctere var han anderledes rund, og den Ting er i sin Orden, thi som Herren er, saa følge ham Svende, og det var jo ganske rimeligt, at han kyssede og klappede sine kiære Stalbrødre, som laae og sølede sig med ham i Lasternes Pøl.</p>
		<p>Midt imellem alt dette Pak, fandtes imidlertid dog et Par giæve Høvdinger: Gegad og Svipdag, som ved glimrende Bedrifter havde indlagt sig Hæder og Ære, men stak af i denne Konges Gaard, som Perler paa en Mødding. Der det nu kom til Slag mellem Huglet og Hake, kan man begribe, det var Gegad og Svipdag, som skulde holde Haand over Kongen og alle hans Penge, thi Giøglerne fik det naturligviis strax med Rystelse, og fægtede som Dandsemestere med Hælene, saa det var kun med Hare-Spring de betalde Huglet for hans Gavmildhed. Dog, Helte-Parret lod ei heller Modet falde, skjøndt de stod ene mod Fiendernes Mangfoldighed, men fortsatte med usigelig Tapperhed Kampen, og gjorde Fyldest, man maatte snarere sige: for en heel Krigs-Hær, end kun for to drabelige Kæmper; Hake, som brød glubsk ind paa Gegad, fik saadan en Smørre, at der gik en Snip af Leveren i Løbet, og Stærkodder, som kom efter, gik heller ikke Ram forbi, thi han siger selv i en af sine Viser, at det Slag han dengang fik i sit Hoved, var det værste der nogensinde havde truffet ham, og det for den Sags Skyld, at uagtet Huden groede sammen igien, blev der dog ved at sidde et slemt Bullenskab indvendig i Saaret. Imidlertid: de Danske vandt, Huglet faldt, Resten flydde, og endeel af Giøglerne greb man i Flugten. Med disse bar Stærkodder sig løierlig ad, thi han syndes at med slige Pudsenmagere skulde man heller spille Comedie end Tragedie, hvorover han, istedenfor at slaae dem ihjel, gav dem kun en Rem af Huden, og lod dem saa løbe; det vil sige, han lod Riset lære dem at spytte røde Grise, og det var Løn som forskyldt, thi hvem der er en Grine-Bider paa sit Handværk, bør giøres til Latter, og nederdrægtige Spytslikkere maa straffes nederlig, om de skal føle man foragter dem.</p>
		<p>De Danske rykkede nu ind i Dublin, hvor de tømde Skatkammeret, og gjorde Penge til Gribs-Gods, thi der var saadan en Mængde af dem, at man fandt, det var ikke Umagen værdt at dele, hvad der gav Alle Nok.</p>
		<p>Hernæst fik Stærkodder det Ærende, i Forening med Slave-Fyrsten Vind, at tugte de frafaldne Folk i Øster-Leden, og vidt berømt blev dette Tog, ved glimrende Seire over Kureter, Sember, Semgaller, og, kort sagt, over alle de Folke-Hære som fandtes i Østen.</p>
		<p>I Ruslands Egne boede paa Klippen Anefjeld en alt for bekiendt Slagsbroder ved Navn Vising, som var en Lande-Plage for alle Folk, baade fjern og nær, thi han havde gjerne onde Øine, saa hvad Staal han kastede dem paa blev sløvt, og da han desaarsag meende, han var skudfrie, gik hans Frækhed saavidt, at han, selv lige for deres Hosbonders Næse, gjorde ædle Fruer Skam og Overlast. Rygtet om slig Skarnagtighed var det, som nu drev Stærkodder til Rusland, for at rydde det Ukrud af Veien, og eftersom han var en ægte Vovehals, tog han ei i Betænkning at udæske og gaae i Kreds med Vising, som ogsaa rigtig, trods al sin Jette-Styrke og Trolddoms-Kunst, maatte bide i Græsset, thi Stærkodder var listig nok til at overtrække sit Sværd med en tynd Hinde, saa Staalet var skjult for Koglerens Øine.</p>
		<p>Derpaa drog Stærkodder ad Maglegaard til, og brødes der med en Jette, ved Navn Tanne, som braskede af sin Legems-Styrke, og blev holdt for uovervindelig, men blev dog nu overvundet, og maatte drage i Landflygtighed paa hin Side den bekiendte Verden.</p>
		<p>Herfra gik Stærkodder til Polen, og der overvandt han, som var, trods Lykkens Luner, altid seierrig, i Kreds en Kæmpe, der paa vort Maal kaldes Vaze, og paa Tydsk med et noget anderledes Tungeslag: Vilze.</p>
		<p>Imidlertid pønsede Sachserne paa Frafald, og brød især deres Hoveder med at udfinde en Maade, hvorpaa de, uden at møde ham i aaben Mark, kunde faae Bugt med den seiersalige Kong Frode. Da de nu kiendte Frode for en Mand, der ingen Fare skyede, men var altid strax ved Haanden, og fulgde, trods alle Advarsler, immer kun sin Høimodigheds Raad, saa lod de ham udæske til Tvekamp, hvorved de meende, bedst at finde deres Regning. Øieblikket syndes gunstigt, da Stærkodder, som hardtad var en Skræk for alle Folk, just nu havde andensteds Ærende, men da Frode kun svarede, at det var en Ting han dog vilde tale med sine gode Venner om, gik Sagen i Langdrag, og imidlertid kom Stærkodder pludselig tilbage fra Vikings-Toget, han havde havt for. Han paastod, at den Udfordring havde ingensteds hjemme, aldenstund det ei sømmede sig for en Konge at skifte Hug undtagen med sin Ligemand, og, sagde han, da det her er Almues-Mænd, som raabe ud, saa er det bedst, at jeg, som ogsaa er af ringe Stand, tager Ansvaret og Sagen paa mig. Nu tyede da Saxerne til Hame, som var den meest udlærde Slagsbroder i hele Landet, og lovede ham Guld og grønne Skove, naar han bare vilde laane dem sin Arm i Dysten mod Stærkodder, ja de lovede bogstavelig at opveie den Skippunds-Blok med røden Guld, og fik ham derved lokket til at gaae i Kredsen, hvor de da førde ham hen med flyvende Faner og klingende Spil. Did kom nu ogsaa de Danske i deres blanke Vaabendragt, med Stærkodder, som skulde gaae i Kongens Sted, men Hame, som i sin Drenge-Kaadhed og Dumdristighed foragtede den tørre, indfaldne Gubbe, vilde heller brydes end fægte med ham, og, havde Oldingen ikke havt Lykken med sig, var han ogsaa virkelig kommet til Gulvs, thi Hame gav ham med sin knytte Næve En lige i Næse og Mund, saa han sank i Knæe, og Hage-Tippen skal gierne have rørt ved Jorden. Dog, han kom snart paa Benene igien, og det Nik kom Hame dyrt at staae, thi saasnart Stærkodder fik frie Hænder, trak han fra Læderet, og flakde Sachseren midtad. Med det Slag vandt han en heel Herregaard og tresindstyve Trælle, og da nu Hame var af Veien, fik de Danske saa aldeles Bugt med Sachserne, at de maatte nødes til aarlig, som et Tegn paa, de var Trælle, at betale en Hviid for hver Albue. Sligt tog Hanev meget fortrydeligt op, immer stod den Skat ham for Hovedet, ja det gnavede i ham saalænge, til han ikke mere kunde taale sine Landsmænds Undertrykkelse, men besluttede, heller at vove sit Liv for Fædrenelandets Frihed, og gjøre Opstand. Det hjalp imidlertid ikke, thi Frode gik over Elben med sin Krigshær, og slog ham der, hvor nu Byen Hannover ligger, som er nævnet op efter ham.</p>
		<p>Sverting var ligesaa opbragt over sit Fædrenelands Trængsel, som Hanev, men han vidste bedre at skjule sig, og gik lumsk til Værks med at afkaste Aaget, og vel pleier man at sige: det er et Spørgsmaal, om Sligt er en Last, eller ikke vel endog en Dyd; men i mine Øine er der intet Spørgsmaal om, at alt Forræderie er en Nederdrægtighed, thi, lad være, det vel kunde synes gavnligt at sætte sit Fædreneland i Frihed, saa kunde det dog aldrig være tilladt, at betjene sig af forrædersk Falskhed. Det klæder dog alle Dage langt bedre, at gaae aabenbar til Værks, end at spille under Dække, bedre at kaste sin Fiende Handsken i Øinene, end at skjule sin Hevngierrighed under Venligheds Maske, og da nu Sverting, ved at vælge det Sidste, satte Ære og Dyd aldeles til Side, bør hans Adfærd ei engang kaldes gavnlig. Det gaaer da ogsaa gierne saa i Verden, at ligesom man aldrig har nogen Ære af, hvad man vinder ved Nederdrægtighed, saa kommer man heller ikke til ret længe at rose sig af Fordelen, og det er jo ganske rimeligt, at hvad der kommer ud af at være falsk og snoe sig som en Aal, slægter paa, hvad det er kommet af, glider glat udaf Haanden, og gaaer, som falsk Arbeide, istykker imellem Fingrene. Fals slaaer ogsaa gierne sin Herre paa Hals, og det veed vi blev Tilfældet med Sverting, thi Frode, hvem han paa Svig havde budet til Giæst, for at indebrænde ham, lugtede Lunten, og sloges med ham saalænge, til de begge faldt for hinandens Haand. Vel maa man tilstaae, at Skurkestregen lykkedes over Forventning, siden den gjorde to Ulykker paa eengang, men dog kan man ogsaa heraf lære, at hvor godt en Svig end lykkes, er den ei at stole paa, thi man kan faae Ram til Fiende og Skam af Gienslag.</p>
	</section>

	<section id="chapter-22"
		class="chapter"
		style="page: book-6">
		<h2>Ingel.</h2>

		<p>Ingel fulgde sin Fader Frode i Regieringen, men han vanslægtede fra sine Fædre, vendte sin Hu til Udyd, og gav sig til Priis for al Letfærdighed og forførende Vellyst, selv Dydens Skin forsmaaede han, satte en Ære i Skiændsel, gav sine Lyster Tøilen, forsømde sine Konge-Pligter, og blev Nydelsens nedrige Slave. Alt hvad som streed mod Høviskhed og gode Sæder lagde han ordenlig Vind paa, for ved de skammeligste Uvaner ret at vanære sine Stamfædres høilovlige Ihukommelse, ja paa den lumpneste Maade stræbde han at fordunkle sine Fædres Berømmelse, ved at giøre sin Bug til sin Gud, ved at lade sin Faders Drab uhevnet, og give Riget til Priis for Fiendernes Anfald; ret som om alle Baand burde være løste, fordi han ingen vilde lægge paa sine Lyster. Saaledes henvisnede og forfuledes da i hans Gaard Skjoldungernes herlige Stamtræ, medens han, deels laae i en Døs, deels sølede sig i udsvævende Vellyst, og satte, som en ret vanartig Skalk, sin Glæde i at fjerne sig saa langt som mueligt fra Fædrenes Fodspor, og styrte sig hovedkulds ned i den væmmeligste Uteerligheds bundløse Afgrund. At samle paa Kokke, Postei-Bagere, og allehaande Sylte- og Brase-Mestere, paa Tærte-Pander, og Alt hvad der hører til med den ædle Kaage-Kunst at fornøie en Lækker-Mund, det var Bedriften, hvorved han vilde giøre sig navnkundig; Vaaben-Øvelse, Krig og Ridder-Spil, kunde han derimod ikke taale man talde om, end sige da, at han skulde selv befattet sig dermed. Al Mands-Færd var ham forhadt, Kvindagtighed, hans Liv og Lyst, og fremforalt var da Kiøkkenet hans Himmerig, saa naar han lugtede en feed Steeg, løb hans Tænder i Vand. Han aad som en Tærsker, og drak som et Sviin, saa man kunde lugte ham langt borte, deels fordi han immer var fuld og stank af Drik, og deels fordi han var blomraadden indvendig. Saavidt kan man føres af Lyst til at kildre Ganen og fornøie Sandserne; saavidt kom Ingel, at han blev ligesaa foragtet som hans Fader var berømt, og Stærkodder, som end ikke kunde udstaae at Andre svirede, og var for driftig til at døse Livet hen, blev saa keed og leed ad al den Suus og Duus, at han gik ud af Ingels Tjeneste, og traadde i den Svenske Kong Haldans.</p>
		<p>Svertings Sønner, som frygtede for, at Ingel dog engang skulde faae i Sinde at straffe deres Faders Brøde paa dem, havde, for at forebygge Sligt, givet ham deres Syster til Ægte, og med hende avlede han fire Sønner: Frode, Fridlev, Ingel, og Ole, thi det er dog nok kun Bagtalelse, hvad Somme har sagt, at Ole skulde været en Søn af hans Syster.</p>
		<p>En Syster havde imidlertid Ingel, ved Navn Helga, som blev forelsket i en Guldsmed, der vel var af nedrig Herkomst, men kunde godt snakke for Kvindfolk, hvad de gider hørt, og havde, formedelst sin Kunst, altid noget smaat Pillerie, som Fruentimmer giør meget ad, at forære Prindsessen. Sagen var den, at efter Frodes Død var der Ingen saa taknemmelig at betale Daatteren sin Giæld til Faderen, og hun var da uden Vagt og Værgemaal, sig selv overladt; men der Sligt kom Stærkodder for Øren, og stadfæstedes immer af danske Reisende, da lovede han ved sig selv, at Smeden skulde faae sin Umage betalt. Det var nemlig ikke Stærkodders Vane, at glemme oppebaarne Velgierninger, men hans Fingre kløede altid efter at smække hvad der blæste sig op, og desaarsag foer han afsted giennem Sverrig, over til Dannemark, for at straffe en saa mageløs Dumdristighed, og giengiælde Frodes Velgierninger paa hans faderløs Efterladte. Han gik nu sporenstregs til Guldsmedens Huus, med Hatten ned i Øinene, for at være ukiendt, og satte sig tæt inden for Dørren. Guldsmeden, som endnu ikke ret havde lært, at der kan sidde et Par Kæmpe-Næver i graae Luf-Vanter, skuede Hunden paa Haarene, og bød med Skiældsord Kæmpen pakke sig ud af Stuen til de andre Stoddere, og giøre sig lystig med hvad de levnede. Gubben lod, som han ingen Ting hørde, og blev siddende, thi han vilde see, hvorvidt Verten efterhaanden vilde gaae i sin Uforskammenhed, og var Kæmpen end ikke just taalmodig, saa gjorde hans indgroede Sindighed dog, at han kunde lade saa, thi Fornuften var hos ham altid stærk nok til at styre Hidsigheden.</p>
		<p>Nu bar den letfærdige Smed sig ad med Prindsessen, saa det er en Skam at tale om, thi først saa smeed han sit Hoved ned i hendes Skjød, for at hun med sine fine Hænder skulde rede hans Børster; og dernæst var han uforskammet nok til at knappe sin Brystdug op, og bede hende lyske ham. Det er jo moxen utroeligt, at saa høiadelig en Frøken, uden at blive rød op over begge Ørerne, kunde bekvemme sig til, med sine Alabaster-Fingre at røre ved den forrøgede Krabat, men det blev imidlertid end ikke derved, thi nu Meende den liderlige Fugl, han havde Lov til at giøre hvad han vilde, og gjorde saa sine Fingre saa brede, at de var ikke langt fra at tage Tørklædet tilside, hun havde om Halsen. Men, imidlertid havde Prindsessen, ved nøiere at betragte den Gamle, hvis Ansigt var hende bekiendt, opdaget hvem der var i Stuen, og strax skammede hun sig, betragtede Guldsmedens usømmelige Næsvished med Foragt, gav ham et dygtig Rap over Fingrene, og sagde, det var nok bedst, han lod slig letfærdig Spøg fare, og greb til sine Vaaben. Nu havde Stærkodder seet nok, og Blodet kaagde i ham, saa han var ikke længer i Stand til at tvinge sin Harme, men tog Masken af, og foer med Haanden til Sværdet. Saasnart Guldsmeden, som aldrig havde lært Andet end at lefle, mærkede at det skulde gaae paa Slagsmaal løs, blev han heel betuttet, og vidste hverken ud eller ind, thi at forsvare sig opgav han strax, og saae da ingen Redning uden i Flugten, men det var haardt at skulle gaae ud ad Døren, hvor den Gamle stod med Sværdet. Imidlertid, det var endnu haardere, at bie, til Bane-Manden fik Sværdet ud og kom op i Stuen, thi saa var han sin Undergang vis, og i denne Klemme betænkde han sig da heller ikke længe paa at vælge, hvad der vel var Livsfare ved, men levnede dog en Smule Haab om at redde Peltsen. Med Sværdet over Hovedet, tænkde han, kan man aldrig forløbe men let forsinke sig, og det gaaer ikke værre end at velte, stak derpaa i Rend af alle Kræfter, og naaede lykkelig Dørtærskelen, men der maatte han smage den Gamles Sværd, som gav ham saadant et Bagsmæk paa Agter-Kastellet, at han skvat ned, og var halvdød. Kæmpen varede sig nemlig med Flid for at sætte et Klik paa sit Helte-Navn ved at slaae slig en Blæse-Pibe ihjel, og fandt desuden, at Døden var ikke Straf nok for den dumdristige Knegt, med samt hans ureene Brynde, thi Stærkodder var en af dem, der ansaae Usselhed og Skiændsel for værre end Død.</p>
		<p>Følgen af denne Begivenhed blev, at Prindsessen herefter beflittede sig paa al Høviskhed, og vogtede sig selv saa vel, at intet faderløst Barn kunde have en bedre Formynder.</p>
		<p>Dengang Stærkodder mærkede, at Folkene i Huset havde taget sig Vertens Forkort særdeles nær, da, for at Stakkelen skulde tilgavns faae Spotten med Skaden, tog han paa at kvæde, som følger:</p>
		<pre>Hvad har kunnet saa forskrække
Folk her inden fire Vægge?
Hvorfor tier man saa kvær?
Er her Sorg i Glædens Boelig?
Har i Nat ei ganske roelig
Sovet Mester Kvindekiær!

Med en frossen Kaal-Stok tjente
Jeg ham bag, fordi han brændte,
Saa en Skam det var og Gru;
Siig mig, blev han rigtig svalet,
Er den høie Næse dalet,
Eller primer han endnu?

Jeg en Times-Tid gad snakket
Op med ham, jeg saae kun stakket,
Gjorde i hans Fryd et Skaar;
Vilde han sig hos mig <em>sætte,</em>
Talde vi os vel til Rette
Om vor Stridighed i Gaar!

Hvorfor ligger han og lunter?
Han maa være lystig, munter,
Saa forvindes snart den Skræk!
Slet kun synger, hvem der tviner,
Skam af Sorg og sure Miner
Faae de fine Ansigts-Træk!
<hr>
Synge vil jeg om min Færd,
Stymperen maa klage,
Frøkenen, som mig var kiær
Fra de spæde Dage,
Hørde jeg, i fremmed Land,
Havde sig en Fæstemand,
Ham gad jeg nok skaadet.

Kom jeg i min fulde Puds,
Kiendte man Stærkodder,
Derfor gik jeg med Kabuds
Pjaltet som en Stodder,
Kom, og saae, hvordan herind,
Kaad med Spradebasse-Trin,
Hoppede Kulfusten.

Rundt han vimsed, strunk og fix,
Tripped som en Frue,
Gjorde Miner, Kix og Knix,
Kiælen som en Due,
Blank og glat fra Taa til Top,
Som han var med Sjæl og Krop
Taget ud af Krammen!

Kaaben hans, saa blød og fiin,
(Har man vel seet Magen!)
Kantet var med Hermelin,
Og som guldbeslagen,
Ædelstene paa hans Skoe
Saae man glimre, saae man gloe,
Der var nok at skaade!

Flettet var med Guld hans Haar,
Deilig sammenslynget,
Som det Kvindfolk bedst anstaaer,
Hvor han gik, det gynged,
Stryge-Baandet, breedt og boldt,
Løselig kun sammenholdt
Gyldne Bølge-Lokker!

Med den Stads han gjorde Vind,
Svulmed som en Blære,
Guldet, bildte han sig ind,
Gik og gjaldt for Ære,
Lyste sig i Adels-Kuld,
Som han var med Sølv og Guld
Født af Ædel-Stene!

Blod, han tænkde, er for Vand
Kun mod Guld at agte,
Derfor, trods sin Stodder-Stand,
Turde høit han tragte,
Turde med hovmodigt Sind
Giøre langt fra Essen Vind,
Under Høie-Lofte!

Han, som kun var født og skabt
Til en Bælge-Træder,
Blev i Guldet saa forgabt,
Og i Herre-Klæder,
At deraf til noget Stort
Han sig drømde skabt og gjort,
Gjort til Hovmands Lige.

Vind i Bælgen havde han
Fanget som den Bedste,
Ild i Asken som en Mand
Han forstod at fæste,
Lue af en liden Gnist
Lokked han i stakket Frist
Med sin Blæse-Pibe!

Medens Jernet var som Glød
Vilde nu han smede,
Lagde sig i Jomfru-Skiød,
Lod sig Haaret rede;
Sagde, som en Tølper, fræk:
Giv, skiøn Jomfrue! dem et Knæk,
Mig paa Nakken træde!

Derpaa lagde han sig løi
Langs ad Bænke-Hynde,
Rangled med sit Ringe-Tøi,
Reiste sig med Brynde,
Strakde begge Arme ud,
Som en Brudgom mod sin Brud,
Lod al Stadsen glimre.

I det Samme Helga saae,
Hvad der stak i Vamsen,
Vilde meer ei Spøg forstaae,
Frabad sig al Gramsen,
Dreiede sig paa sin Hæl,
Sagde spydig: Skyt dig selv,
Det kan nu behøves!

Kiære, styr din Hidsighed,
Seer du ham ved Døren,
Klap du ham, saa ikke vreed
Vorder gamle Søren!
Øie med dig holder han,
Har du seet Stærkodders Tand?
Spøg kan Alvor blive!

Blæse med den nøgne Ravn!
Raabde Blæs-i-Emmer,
Hæng dog ei Stærkodders Navn
Paa den Pjalte-Kræmmer!
Blegn ei for det usle Skrog!
Han vist ei paa Helte-Tog
Haaret sit har bleget!

Nordens Helt i Stodder-Dragt!
Det har ingen Fare,
Sammen høre Helt og Pragt,
Skinne vil det Klare;
Mene tør jeg, at sig Hver
Bryst-Dug efter Bringe skiær,
Kaabe efter Skulder!

Masken slængde jeg nu bort,
Pokker tog ved Smeden,
Dog hans Bagredd kom til Kort,
Førend han slap heden,
Sværdet gik til Marv og Been,
Græde maatte Stok og Steen
Over slig Ulykke!

Op af Sædet sprang jeg nu,
Gav med Kæmpe-Næve
Brat Prindsessen uden Blue
Slig en Øre-Tæve,
At hun meende, hun fik to,
Ikke da saa mildt hun loe,
Som naar Smeden smidsked.

Nu for Alvor blev hun rød,
Græd, som det sig sømmer,
Blod og Taarer sammenstød,
Randt, som Bækken strømmer;
Saa for sine kiælne Blik,
Søde Smiil, og Due-Nik,
Maatte suurt hun bøde!

Bladet nu jeg tog fra Mund,
Sagde: slet kun leget
Har en Møe i Morgen-Stund,
Der sig teer som Kvæget,
Følger Lysten døv og blind,
Dræber Rosen paa sin Kind,
Før den ret udspringer!

Ei saa varst du bedre værd,
Hvis ei Rygtet lyver,
End at sælges som en Mær,
For halvanden Styver,
Og, fra Fædrelandet fjern,
Fængslet til en Grotte-Kværn,
Dig til Støv at male!

Her er Sværdet, har du Mod!
Nu at see mig lyster:
Om af Patte eller Blod
Svulme dine Bryster!
Godt! nu troer jeg: Løgn og Tant
Er hvad man har solgt for sandt
Om din Last og Skiændsel!

Dog, o skye, dit ganske Liv,
Skin selv af det Onde!
Tunge som en Ragekniv
Rygtet har i Munde,
Let mon plettes hviden Liin,
Smaating ofte Møen fiin
Skilt har ved sin Ære!

Løgn i Verden helst man troer,
Derfor tag dig vare!
Træd i Olde-Mødres Spor,
Om du vel vilst fare!
Seent og tidlig komme du
Konge-Byrd og Blod ihu,
Glandsen du skal arve!

Guldsmed! var du splittergal,
Som dig turde driste
Til, i Danner-Kongens Sal,
Frodes Blod at friste?
Sikkert var dig Nornen vreed,
Vilde med den Kiærlighed
Dig i Afgrund styrte.

Men, o hvilket Koglerie,
Maatte dig forblinde,
Jomfrue! saa Behag deri
Du dog kunde finde,
Du Behag i en Kulfust,
Guul og grøn af Røg og Rust,
Du, til Dronning vugget!

Kunde Læben askegraa
Lokke Rosen-Munden?
Klædte Næver sorteblaae
Kiønt paa Lilje-Grunden?
Tækkes Staal-Ring Midjen din,
Huer Kinden silkefiin
Klap af skruppet Lalle?

Var det da af Steenkuls-Glød
Dine Kinder brændte?
Var af Guld i Jomfru-Skiød
Smede-Skiæl god Rente?
Støv af Kul med Røg i Lag!
Fristed Sligt til Favne-Tag
Melke-hvide Arme?

Dog, ei over samme Kam
Skiær jeg alle Smede,
Alle vel, i grimet Hamm,
De for Essen svede,
Men dog Forskiel himmelhøi
Er der, som paa Smede-Tøi,
Saa paa Smede-Hjerter!

Sligt engang jeg godt fornam,
Grandt jeg det end husker,
Smeden som til mig fik Ram,
Han var ingen Fusker,
Fusker ei i Hammer-Slag,
Som giør Bulder, som giør Brag
Over Kæmpe-Isser!

Jeg desaarsag al Respekt
Har for Vaaben-Smede,
De med Kæmpen er i Slægt,
Taale Kuld og Heede;
Hvasse Vaaben, store, smaae,
Vise hvad de tænke paa,
Hvad dem bedst mon hue.

Haardt mod Haardt, skal an det gaae,
Jern og Staal at vægne,
Haarde Halse derfor maa
Haandværk sligt betegne;
Knap er ræd for Vaaben-Brag
Hvo omgnistret, Dag for Dag,
Glohedt Staal ydmyger!

Af et ganske andet Kuld
Er de fine Smede,
Som med Kunst af Sølv og Guld
Snirkel-Tøi berede,
Kan i Malm, som det var Leer,
Efterligne hvad de seer,
Tjene glubske Penge.

Fingre kun tilgavns de fik,
Næven stort ei duer,
Hammer-Slaget er kun Pik,
Smæk kun som til Fluer,
For en pæn og net Gestalt
Fiint og blødt de giøre Alt,
De er selv blødsødne.

Ærligheden og er fiin
Hos dem, for det Meste,
Hver er Tyv i Næring sin,
Tænke nok de Fleste,
Giør i Klumpen saa et Skaar,
Lidt i Dag og Lidt i Gaar,
Samler Alt til Bunke.

Hvor der handles, spildes Lidt,
Selv af gode Vahre.
Hvad der smeltes om saa tit,
Vægt kan aldrig svare,
Diglen tærer, siger man,
Holder Tunge smukt for Tand
Med at den er beget!
</pre>

		<p>Saa kvad Stærkodder, og fornøiede sig nu dobbelt, da han syndes, han havde gjort Gavn baade med Haand og Mund; vendte saa tilbage til Kong Halvdan i Sverrig, hvis høire Haand han var, og turede bestandig om i Krig og Orlog, for ei at komme ud af en god Vane, eller ved Ørkesløshed forfalde til Kælenskab og Vellyst.</p>
		<p>Egenlig havde Ingel to Systre, hvoraf den ene hedd Aase, men hun var kun en lille Tudekande endnu, saa Helga var den eneste mandvoxne danske Prindsesse, og hende fik nu den Norske Prinds Helge Lyst at beile til, hvisaarsag han udredte sit Skib paa det Prægtigste, og kom herned med guldbaldyrede Seil, som heisedes i Gylden-Raa med høirøde Silke-Snore for Toug. Ingel gjorde heller slet ingen Vanskeligheder, thi han forlangde blot: at Helge, hvis Nogen i denne Anledning bød ham ud, skulde, til Beviis paa sin Manddom, være følgagtig, og da det var et Vilkaar, Helge med største Fornøielse indgik, blev der med stor Stads drukket Jaord, for at han kunde være sin Fæstemøe vis.</p>
		<p>Nu var der, efter Sigende, paa den Tid i Siælland ni veligroede Hertug-Sønner og Brødre: allesammen bomstærke Karle og forvovne Kroppe, hvoriblandt den Ældste: Angantyr, selv forgiæves havde beilet til Prindsessen, og der han nu saae, at Helge fik Lovning paa hende, besluttede han at tage sig selv til Rette med Sværdet, og udfordrede Helgas Fæstemand. Denne tog imod Udfordringen, og lovede at holde anden Dags Bryllup i Kredsen, men det var dog kun for Skams Skyld, at Helge gav det Løfte, thi i Grunden var han forknyttet, og fandt, det var et urimeligt Løfte, aldenstund han var kun Een, og maatte vente at faae alle Ni paa Halsen. Imidlertid, det gjaldt mellem Folk for Tegn paa en Kryster at holde sig tilbage, og han maatte da bide i et suurt Æble, men da han nu gik og grublede paa den Leiervold han var kommet i, tog hans Fæstemøe Bladet fra Munden, og sagde, at han ingenlunde maatte indlade sig i Kampen, før han fik sig en Medhjelper, da han ellers nødvendig maatte enten sætte Æren eller Livet til. Antallet, blev hun ved, er jo ikke engang nøie bestemt, saa der kan komme saamange der vil, styrt dig derfor ikke selv i Ulykke, men reis over til Sverrig, og søg Stærkodder paa Haand! Han pleier altid at staae Nødlidende bi, og han har, ved sin Mellemkomst, givet mangen farlig Sag en god Vending; med sin Kæmpe-Haand aftørret mangen Taare! Det Raad faldt i god Jord, med et Par Følgesvende begav Helge sig paa Reisen, og stædtes ikke, før han naaede Upsal, som var Hovedstaden i Sverrig, dog drog han ikke strax derind, men afsendte en Forløber, som skulde hilse paa Stærkodder, og føle sig for, ved at byde ham til Bryllups med Kong Frodes Daatter. Den Høflighed tog Stærkodder imidlertid op, som det havde været et Ørefigen, laande Ungersvenden et Par Øine, der var ægte, og sagde, det er din Lykke, Sladderhank, at du midt i Sludderen indvævede Kong Frodes mig uforglemmelige, dyrebare Navn, thi ellers skulde du skeet baade Last og Skam paa din Mund! Bilder du dig ind, at jeg er en Tallerken-Slikker eller en Hofnar, som lader sig forskrive med en Kiøkken-Seddel, og løber af Landet for en Smaus? Der nu Budet kom til Helge igien med den Beskeed, gik han selv op i Kongens Gaard, og hilsede den Gamle saa flittig fra Frodes Daatter, om han ikke nok vilde være hendes Fæstemands anden Haand i en Kreds-Gang, der faldt ham for svar, efterdi det var ubestemt, hvormange Modstandere han kunde faae at trækkes med. Det, fandt Stærkodder, lod sig høre, udspurgte nøie baade hvor og naar den Kamp skulde staae, og bad saa Helge kun reise hjem til Dannemark, og være ganske rolig, han vidste en egen Gienvei, og skulde nok til rette Tid indfinde sig, og være ved Haanden. Dermed reiste Helge, og Stærkodder biede en god Stund i Upsal endnu; men saa foer han afsted, og, hvad der hartad grændser vel meget til det Utrolige, lagde i een Dag hele det Stykke Vei tilbage, som Helge havde været tolv Dage om, hvoraf Følgen blev, at de stødte sammen ved Borge-Ledet ind til Kong Ingels Gaard.</p>
		<p>Der nu Stærkodder kom ind, og gik paa Hirdmands Viis langs ned forbi det overflødig besatte Gildesbord, stødte han paa bemeldte ni Brødre, som gebærdede sig grumme stygt, legede, under Huien og Skraalen, Krig paa Skuespiller-Viis, og opmuntrede hinanden til at slaae Dommedags-Slag. Somme vil endogsaa vide, at de gale Knegte tog imod Kæmpen med et Vov-Vov paa Bolbider-Viis, men Nok er det, at Stærkodder skiældte dem Huden fuld, og sagde, at saaledes som de stod og vrængede Mund, gjorde de sig kun til Nar, som Grinebidere og Gabflabe, ja, at med al deres Stohei var de dog ikke andet end kvindagtige Kiælebasser, som spildte deres Bærme hvor de havde drukket deres Øl. Er du Karl for at slaaes? sagde Brødrene saa. Ja, svarede Stærkodder, jeg er Mand for at bukke begge Ender sammen ikke blot paa Een af jer, men paa saamange som har Lyst. Af saadan Tale fornam de Ni, at det maatte være den Kæmpe langveis fra, som de nok havde hørt skulde komme Prinds Helge til Hjelp.</p>
		<p>Dengang nu Brude-Folkene gik til Sengs, stillede Stærkodder sig, af sin egen gode Villie, paa Vagt for Brude-Kamret, og skiød med sit Sværd en Slaae for Dørren, som var ægte, paa det Ingen skulde byde sin Næse til at komme og forstyrre deres Natte-Roe.</p>
		<p>Helge vaagnede betids, gneed sine Øine, kom sit Løfte ihu, sprang op, og væbnede sig, men da han saae, der var endnu en halv Times Tid til Dag, vilde han bie med at gaae, til det blev lyst, og medens han nu stod og faldt i Tanker over det Vove-Spil som forestod, følde han sig saa tung, at han kastede sig paa Sengen, hvor da den søde Søvn listede sig paa ham.</p>
		<p>Saasnart det gryede ad Dag, var Stærkodder paa Færde, men da han fandt Brudgommen sovende i Brudens Arme, syndes han, det var tølperagtigt at giøre hans Roe til Uroe, tænkde ogsaa nok, at Folk vilde sige, det var Feighed som gjorde, at han galede saa tidlig og misundte de nygifte Folk deres søde Morgen-Søvn, hvorover han besluttede, heller med Æren at gaae for To, end at giøre sin Ven uglad, for at blive selvanden. Han listede sig da ganske sagte ud af Kammeret igien, og begav sig ud paa en Mark, som vi kalde Rolyng paa Dansk, hvor han, uden at bryde sig om Modstanderne, satte sig paa Skrænten af en Bakke, stik imod Vinden, skiøndt det baade sneede og haglede; ja, ikke dermed nok, for at man ikke skulde sige, det var hans gode Klæder, ikke ham, der trodsede Hagel-Bygerne, trak han Purpurkaaben af, som Helga havde givet ham, og hængde paa Tornene, knappede saa sin Brystdug op, som om det havde været en Solskinsdag i Vaar, og satte sig til at fange Lopper.</p>
		<p>Imidlertid var Modkæmperne ogsaa ankomne, og havde sat sig i Læ paa den anden Side af Bakken, hvor de ovenikiøbet tændte Baal, for at holde Varmen, men da de ikke saae noget til Stærkodder, skikkede de En op paa Toppen af Bakken, som skulde staae paa Udkik, og melde Kæmperne, naar han kom. Der samme Svend nu kom øverst op paa Bakken, saae han den Gamle sidde paa Skrænten, indsneet lige op til Skuldrene, og spurgde, om det var ham, der skulde være Helges Fuldmægtig i Dag? Jo, sagde Stærkodder, det er ham selv, og derpaa fik han da Besøg af hele Flokken, som spurgde, om han vilde slaaes med hver især, eller med dem Alle paa eengang. Med hver især? sagde Stærkodder, faae den Skam der giør! Nei, naar man slaaer iblandt en Flok Hunde, den man rammer den piber. Det var Ord nok, Stærkodder, seer man, vilde slaae dem halv ihjel med Munden, før han drog Sværdet, og da nu det kom i Gang, faldt de Sex, uden at det kostede ham en Draabe Blod, men skiøndt han ogsaa tilsidst fik Bugt med de Øvrige, maatte han dog kiøbe Seieren dyrt, thi han havde faaet sytten Saar, og Indvoldene væltede ud af Livet paa ham. Afmægtig, som man nok kan vide, han var, krøb han dog paa Knæerne hen til et rindende Vand der var i Nærheden, for at lædske sin brændende Tørst, men just her var Angantyr faldet og havde blødt som en Stud, saa hvad der flød, saae ikke ud som Vand, men som rødt Blæk, og det Syn var Stærkodder saa modbydeligt, at heller end lædske sig paa den Blod-Velling, vilde han tørste; ja, heller synke i Afmagt, end styrke sig med Skam. Hardtad ganske vansmægtet krøb han nu hen til en Steen, der stod, og hældede sig over den en liden Stund, og paa samme Steen sees den Dag i Dag endnu en Huulhed, der ligner Indtrykket af et tungt hvilende Legeme; men jeg formoder rigtig nok, at man med Kunst har givet Stenen denne Skikkelse, thi det kommer mig utroeligt for, at den klippehaarde Kampe-Steen skulde, blød som Vox, givet efter for et Menneske, og modtaget, blot ved at røres, saa mærkelig dybt og saa varigt et Indtryk.</p>
		<p>Imidlertid kom der En kiørende forbi, og betoges baade af Gru og Forundring, ved at see Stærkodder, hvis hele Legeme sad saa godt som i eet Saar, hvisaarsag han bøiede af Veien, kom hen og spurgde, hvad han skulde have i Feldskiær-Løn, hvis han kunde helbrede ham; men Stærkodder vilde heller lide hvad Pine det skulde være, end blive en Kieltring forbundet, og vilde derfor endelig først vide, hvad Moders Søn det var han havde for sig, og hvad Haandtering han drev. Da nu den Fremmede tilstod, at han var en Angiver, lod Stærkodder det ei være nok, at vise ham sin Foragt, men skiældte ham ovenikiøbet Huden fuld, fordi han ikke havde mere Ære i Livet, end at vælge saa nedrig en Nærings-Vei, der gjorde ham uærlig alle hans Dage, aldenstund han var en Blodigle for Fattig-Folk, hjalp Ingen til Rette, men førde i Ulykke, hvem han kunde, var aldrig gladere, end naar det gik ilde til, havde ikke Andet at bryde sit hoved med, end hvordan han bedst kunde udforske og belure alle Folks Adfærd, ja endog besnære de Uskyldige, for at faae Sag med dem.</p>
		<p>Dermed drev <em>han</em> af, og lidt efter kom der en Anden, som ogsaa tilbød sin Hjelp og Tjeneste, men da nu han, ligesom den Forrige, skulde skrifte Sandhed om sine Vilkaar, hørde Stærkodder, at han havde giftet sig med en anden Mands Slavinde, og maatte nu gaae paa Arbeide hos hendes Herre, for at afbetale med Kroppen, hvad hun skulde koste. Dig vil jeg heller ikke have med at giøre, sagde Kæmpen, thi du maa skamme dig for en Ulykke, at du for en skiden Lyst vilde kaste dig saaledes i Skarnet; havde der blot været en Smule Ære i dig, havde du holdt dig for god, til at lægge dig efter en anden Mands Slavinde, og seet dig om efter en fribaaren Møe! Med samme Kiækhed som vi hisset saae Stærkodder blotte sit Bryst mod fiendtlige Hænder, see vi ham her, med Døden paa Læberne, skyde de venlige fra sig; o hvilken Sjæle-Adel hos den sjeldne Mand fremlyser ikke i et saadant Træk!</p>
		<p>Der nu hiin var borte, hændte det sig, at en Kvinde kom forbi, og nærmede sig Oldingen, for at forbinde hans Saar, men ogsaa hun maatte give Forklaring om sin Stand og Stilling, og da Stærkodder hørde, at hun var en Slavinde, som havde sit Stade ved Kværnen, vilde han ingenlunde have den Skam, at laane Hjelp af saa foragtelig en Skabning, men spurgde hende blot, om hun havde nogen Børn? Da hun dertil svarede Ja, hun havde et Pigebarn, sagde Stærkodder: saa skynd dig hjem og giv Tøsen Patte, hun skriger efter dig! Sagtens tænkde Stærkodder vel, at hun forstod bedre med Melk at stille Barne-Graad, end at gyde Olie i Kæmpe-Saar!</p>
		<p>Da nu ogsaa hun var afviist, kom der en Ungersvend kiørende, som ogsaa ved Syn af den saarede Olding rørdes til at komme nærmere og tilbyde sin Hjelp. Ja, hvad er du, spurgde Stærkodder. Bonde-Søn og Bonde-Karl, var Svaret. Vel! sagde Stærkodder, du est af ærlig Herkomst, og driver en rosværdig Haandtering, de Folk maa jeg lide, som æde deres Brød i deres Ansigts Sveed, og har ikke Noget til Bedste, uden hvad de har suurt og ærlig fortjent! Med Føie, tør vi ogsaa mene, prisede Stærkodder her en ærlig Bondemands Vilkaar, fremfor den rigeste Herremands, thi det er jo en herlig Sag, ligelangt fra Glimmer og Usselhed, at have det daglige Brød, som sit Arbeids uskyldige Frugt. For nu ogsaa i Gierningen at vise Ungersvenden sin Erkiendtlighed for hans gode Villie, forærede han ham Purpur-Kaaben, som endnu hængde paa Tornene, og lod saa Bonde-Sønnen giøre sit Bedste, med at stoppe Indvoldene ind igien, og med Vidier forbinde Skrammen. Under stor Æres-Beviisning udførde Ungersvenden denne Forretning, og kiørde Oldingen lige til Kongens Gaard.</p>
		<p>Imidlertid havde Helga underviist sin Mand, og sagt til ham: troe du mig, jeg kjender Stærkodder, saa saare han nu har faaet Magt med Kæmperne, kommer han, og vil plukke en Høne med dig, fordi du, efter hans Mening, af Magelighed og Kiælenskab, har sveget Troe og Love; men byd ham kun saa strax Brodden, thi ham pleier Kiækhed at formilde, Feighed at opirre! Det Forord lagde Helge paa Hjerte som et godt Raad, og rustede sig baade indvortes og udvortes af al Magt, til mandigt Forsvar, som ogsaa kunde giøres behov, thi da Stærkodder kom til Kongens Gaard, glemde han sin Vunde, sprang af Vognen, som om han ingen Ting skadte, foer lige hen til Brude-Kammeret, og bankede saaledes paa med sin Næve, at han faldt med Dørren ind i Huset. Efter sin Hustrues Raad sprang Helge flux op imod ham med draget Sværd og huggede ham lige midt imellem Øinene, men i det han nu svang Sværdet paa Nye, ligesom for at give ham nok en Smørre, fløi Helga ud af Sengen, greeb et Skjold, og holdt imellem, saa der skedte ingen anden Skade ved Helges vældige Drag, end at Skjoldet flakdes til lige midt ned i Rygningen. Mands-List er vel behænde, men Qvinde-List er uden Ende: sin kiære Mand hjalp Helga nu af hans Leiervold, og holdt Haand over ham, hendes Mund havde saaret; hjalp med Raad sin unge Ven, med Daad den gamle! At Helge virkelig kunde takke sin Kone for, at han slap, det hørde man nu paa Stærkodder, thi han lod Vreden fare med de Ord: Herrefærd er Skaansel værd, og jeg vilde ansee det for en stor Skam at være Aarsag i Helges Død, nu da jeg klarlig seer han har Mod og Mands-Hjerte til at holde Folk tre Skridt fra Livet.</p>
		<p>Endnu før hans Saar vare lægte, ja, før der engang var kommet Roe paa dem, drog Stærkodder til Sverrig, hvor Halvdan imidlertid var faldet for sine Avindsmænd, og hans Søn Sivord bragt i Knibe af Oprørerne. Dem slog Stærkodder, befæstede Sivords Throne, og opholdt sig enstund i hans Gaard, indtil Rygtet blev alt for høirøstet om Kong Ingels forkeerte Væsen, ved at fortælle, hvorlunde han, en Søn af den forraadte Kong Frode, langt fra at straffe sin Faders Banemænd, levede venlig og vel forligt med dem. At høre slig en Vederstyggelighed skar Stærkodder i Hjertet, inderlig harmfuld og tillige bedrøvet var han over, at saa haabefuld en Ungersvend, og Søn af saa berømt en Fader, aldeles kunde glemme hvad han hedd; og med en svar Sæk Kul paa Nakken, som man skulde tænkt var en heel Herregaard, tog han Veien ad Dannemark til. Hvad er dog det for et urimelig stort Læs du der har paa Ryggen, spurgte Nogle, som mødte ham. Kul, sagde Stærkodder, til at skiærpe Ingels Dødbider af en Samvittighed.</p>
		<p>Uden at puste, fortsatte Stærkodder sin Reise ad en nem Gienvei, i flyvende Fart, lige til Kong Ingels Gaard, gik op i Stuen, og satte sig for Bordenden, thi der var i de gamle Kongers Tid hans Plads, som deres høire Haand; men der blev han nu ikke gammel, thi da Dronningen kom ind, og saae den grimede Giæst, med samt hans lappede og skidne Bonde-Trøie, fattede hun kun meget ringe Tanker om ham, maalde Kæmpen med Skrædder-Alen, og hundsede ham som en Tølper, der vilde gaae sine Overmænd i Forkiøbet, ved at løbe op og sætte sig til Høibords, hvor Bonde-Koften stak af, som Fluer i Kaal. Hun tænkde da altsaa, det nødvendig maatte være af Dumdristighed, den Giæst var gaaet saa høit op i Stuen, det faldt hende aldrig ind, at det kunde være skeet med velberaad Hu, og hun har sagtens ikke vidst, at et funklende Øie med Aand straaler i et Høisæde nok saa klart, som et glimrende Klædebon! Ned, af Veien med dig, sagde Dronningen, og sid ikke der, og smør mig mine Hynder til med din fittede Vams! Uagtet nu Helten følde sig stødt ved den ligesaa uforskyldte, som haanlige Begegnelse, fandt han sig dog i at vige Pladsen, og undertrykde sin Harme saa godt, at man hørde hverken Muk eller Suk af ham; men ganske kunde han dog ikke skjule, hvad der kaagde i ham, thi da han var kommet allerlængst ned i Stuen, gav han et Tryk til Væggen, i det han smeed sig ned paa Bænken, saa det knagede i hver en Bjelke, og lod som hele Huset skulde falde. Det var da alt Svaret Dronningen fik paa alle hendes Fornærmelser, og man kan da med Føie sige, at han paa eengang rystede baade Skamflikkerne og Vreden af sig.</p>
		<p>Imidlertid kom Ingel hjem fra Jagten, og betragtede Giæsten med ualmindelig Opmærksomhed, thi de haardhudede Kæmpe-Næver, Skrammerne han havde paa Langs og paa Tverts, og de gloende, spillende Øine, lærde ham strax, at det var ingen Bogfinke, men en Karl der havde gaaet Skolen igiennem, og da han nu fremdeles lagde Mærke til, at hverken reiste Giæsten sig op, og hilste paa ham, heller ikke kunde nogen Ting aflokke ham et Øiekast, end sige et Smiil, saa tvivlede han ikke længer paa, det jo var Stærkodder, der sad, med Rynkerne i Panden.</p>
		<p>Kongen skiændte nu paa sin Kone, fordi hun havde seet skiævt til den Gamle, og brugt Mund paa ham, Noget, han bød hende see til at giøre godt igien, beværte ham med Øl og Mad paa det Bedste, og naar han saaledes havde faaet Noget at styrke sig paa, prøve paa at muntre ham op, ved at tale ret mildt og venligt til ham. Saaledes bør det sig at være, sagde Ingel, thi han har i gamle Dage været min Foster-Fader, og jeg mindes endnu fra min Barndom, medens min Fader levede, med hvilken særdeles Kiærlighed han omgikkes mig. Bag efter lærde nu Dronningen, hvad der boede i den Gamle, og blev da ligesaa spag, som hun før var bister, ham hun nys havde viist Dørren og overøst med Grovhed, opvartede hun nu som hans ydmyge Tjenerinde, den arrige Rabbenskralle var forvandlet til en sødtalende Hyklerske, som gjorde sig al muelig Umage med at formilde Kæmpens Vrede, og oprette sin Forseelse. Forsaavidt hun virkelig lod Ave bide paa sig, var hendes Forseelse jo vist nok tilgivelig, men Straffen undgik hun dog ikke, thi sine Brødres Blod maatte hun see strømme paa Høisæderne, fra hvilke hun fordrev den gamle Helt!</p>
		<p>Dækket blev nu Nadre-Bordet, for Ingel og Svertings Sønner, paa det Overdaadigste, og med de allernydeligste Retter, og Kongen bad indstændig den Gamle sidde hos, og kun ei være for snar til at bryde et godt Lag, ret som om han tænkde, man ved at overvælde ham med Mad og Drikke, kunne bøie den i Sandhed standhaftige Helt. Dog, det var Regning uden Vert, thi vel mønstrede Stærkodders Øine hele den overflødige Anretning, men kun med dyb Foragt, thi han var ikke af det Slags Folk, hvem fremmed Mad smager bedst, og han havde Herredømme nok over sig selv, til at modstaae, selv hvad der allermeest kunde friste og kildre hans Gane. Mad kan Mod fortære, thi skal Mand ei Madskab være, og Skytter som Mynder er magre bedst, saa tænkde Stærkodder, og vilde derfor ingenlunde opæde sit Helte-Rygte, men afskyede tvertimod alt Fraadserie, og Tiden var ham alt for kostbar til, at han nogensinde gav sig Stunder til at kræse op for sig, eller smage paa hvad han spiste: han havde kun Mund for Mad, Gane og Tunge for Manddom. Naar han derfor saae ved et Bord, at gammeldags Tarvelighed og Nøisomhed var fortrængt af nymodens Overdaadighed og Kræsenhed, da fik han ret for Alvor Lyst til Bonde-Kost, og væmmedes ved de kostbare Retter; Lækker-Bidskener kom aldrig inden for hans Tænder, han holdt sig til Saltmads-Fadet, og om en røget Skinke ogsaa var en smule harsk, det brød han sig ikke om; man æder, fordi man er sulten, tænkde han, og efter Bonde-Kost tærsker man til Punds, men alt det udenlandske Tøierie er kun en Honning-Gift til at fordærve Maven og forvanske Marven med, og den nye Gane-Troe er en hæslig Over-Troe, som er strængelig forbudt i den gode gamle Forordning imod Overdaadighed. At have baade Kaagt og Stegt til eet Maaltid var ham allerede imod, og kunstige Retter, som smagde kun ad Skorstenen, det vil sige, som Kokken havde sat en Sovs paa, der smagde ad Allehaande, dem ansaae han for noget andet Ondt, ikke for Menneske-Føde.</p>
		<p>Ingel havde det nu lige tvertimod, thi han havde aflagt al gammeldags Bord-Skik, og taget sig meget større Friheder i Kiøkken-Faget, end hvad der efter god gammel Vane i Dannemark lod sig forsvare. Det var nemlig Sagen den, at hos ham skulde Alting være paa sin Tydsk, og derfor skammede han sig slet ikke ved al sin letfærdige Blødagtighed, thi hun var tydsk, og vist er det, at, fra Suppedasen derude, har der immer gaaet en slem overflødig Rende-Steen herind til os i Øster-Søen! Derfra har vi faaet Smag for de glimrende Tafler, og de herskabelige Kiøkkener, derfra forskriver sig Posteierne og de fyldte Kaalhoveder, ja hele Kaage-<em>Kunsten</em>, med Tugt at melde. Kort sagt, Tarvelighed er gammel dansk i alle Maader, Yppighed derimod er et fremmed Ord og en fremmed Ting, hvis Indførelse giør Brudd paa ægte Danskhed. Det saae man ogsaa grandt paa Ingel, thi der han først havde ladet sig hilde i Yppigheds Garn, rødmede han ikke meer ved den sorteste Utaknemmelighed, betalde Godt med Ondt, fældte ingen Taarer, ja drog end ei et Suk ved Tanken om sin Faders ynkelige Mord!</p>
		<p>For nu at komme til Dronningen igien, maae vi fortælle, at hun opgav endnu ikke Haabet om at vinde den Gamle, thi da hun saae, at hverken Smiger eller Kræs kunde rokke hans Standhaftighed, tænkde hun dog, at hans Vrede maaskee ved Gaver lod sig formilde, og for at kiøbe hans Venskab, tog hun et Haar-Baand, som var et sjeldent Kunst-Stykke, af sit Hoved, og kastede i Giæstens Skiød; men, lige bister, tog Stærkodder og smeed hende det i Næsen tilbage igien. Sagtens fandt Kæmpen, at det var ingen Foræring, men snarere en Forhaanelse at byde ham, som maatte vide, hvor ilde Kvinde-Baand klæder Mands-Hoved, og barede sig nok for med et Kvinde-Smykke at beskiæmme den arrede Pande, der var vant til med Æren at hæve sig under Hjelm. Man kunde ogsaa sige, at han ved dette Bag-Smæk giengiældte hint, som drev ham fra Høisædet, og fandt den haanlige Begegnelse han først havde mødt, for stor til at slettes over med Artighed bagefter, men selv i saa Fald maa man bekiende, at bar Stærkodder Skammen godt, saa hevnede han sig heller ikke ilde. Dog, uagtet det jo er sandt nok, at Runer i Steen er ei Streger i Vox, og seent glemmer Kæmpen Ære og Skam, saa veed man dog nok, hvad her egenlig var Grunden til Stærkodders uforsonlige Vrede, thi den laae aabenbar deri, at han var ikke i Slægt med de Skiftinger, som vende Kaaben efter Veiret, og deres bedste Venner Ryggen med Lykken, som unde Andre vel, men sig selv bedst, og om hvis Venskab man derfor kan sige: det er vel et Lykke-Træf, men ingen Lykke.</p>
		<p>Da nemlig hin graaskiæggede Kæmpe med Liv og Sjæl hængde ved sin kiære Kong Frodes Amindelse, saa var det ham umueligt, selv over de største Høfligheds-Beviisninger og Ære-Skiænke, at glemme de mange og store Venne-Gaver, han fordum af Frode havde annammet, og det maatte han dog, før han kunde fristes til at lade hans Blod uhevnet; thi denne Hevn var Takken han skyldte sin afdøde Herre og Ven, der aldrig i sit Liv havde ladet ham savne Prøver paa sin Gavmildhed og Pant paa sin Naade. Intet Under da, at Kæmpen, for hvis Øie Billedet af Frodes ynkelige Mord altid stod malet med gloende Farver, ei lod den ædle Herres i hans Bryst dybt indpræntede Minde, af nogen Ting udslette, eller vilde, saa at sige, sælge det for Gunst og Gave!</p>
		<p>Nu havde da Dronningen lært, at der vilde Andet til at giøre den gamle Kæmpe lystig, end Guld og glatte Ord, men hun, som var ikke vant til at give tabt, haabede dog endnu at opnaae sin Hensigt, og det ved en Æres-Beviisning af en finere og mere umistænkelig Art, i det hun nemlig lod en Fløite-Spiller kalde, som skulde lege for ham. Her skulde da Kunsten giøre sit Mester-Stykke, ved at smelte Hjertet, og opløse Vredens Brusen i en liflig Velklang; men kun omsonst var Haabet, med Strænge-Leeg og Fløite-Lyd at giøre en standhaftig Kæmpe døv for Røsten i hans Inderste.</p>
		<p>Stærkodders Næse var for god, til ei at lugte flux, hvor al den Kiærlighed kom fra, og at det Hele var et oplagt Raad, som kun havde Skin af en synderlig Æres-Beviisning; desaarsag beed han ei paa Krogen, men sad som en Støtte, og lod Spille-Manden staae som en Nar, der slog sine Triller for døve Øren. Her fik man da Troen i Hænderne, og saae paa den barske Gubbe, som ikke lod en eneste Rynke falde, eller forandrede en Mine, at det maa ingen Sække-Pibe være, den kraftige Alvors-Mand skal dandse efter, og at hvad et Munds-Veir skal blæse omkuld, maa kun staae paa svage Fødder. Vel maatte ogsaa den trofaste Kæmpe lade haant om, for Spilleværk og Slikkerie at bryde sit hellige Løfte, opgive sit mandige Forsæt, og dets til Bekræftelse, tog han nu Benet, han sad og havde gnavet, og smak dermed Vindspilleren saa under Øret, at han for sine oppustede Kiæber fik et fladt Ansigt. Det var det bedste Beviis han kunde give paa, hvor modbydeligt det er for en ærbar Mand at maatte høre paa vellystige Triller, og see paa Abekatte-Streger; Løn var det og som forskyldt, thi Næse-Styvere er den rette Mynt at betale Spyt-Slikkere i, og Stærkodder viiste her en særdeles Skiønsomhed, thi hvad var billigere, end at han, der vilde blæse Kæmpen et Stykke, fik selv lidt at blæse paa, og hvad skulde man heller forære en Flød-Skiæg, end hvad han aabenbar fattes: Been i Næsen! Herved fik imidlertid Piben en anden Lyd, thi hvem der lever blot for Lyst, har gierne altid et daarligt Bryst, og ved nu at græde sine modige Taarer, beviiste Spille-Manden, at det er dog ikke i Dandse-Skolen man lærer at gaae Verden igiennem som en Mand! For Resten maa man heri see et meget passende Forspil til den følgende Bord-Dands, thi det er jo aabenbart, at Kæmpen, som med Harm i Sind, og Hevn i Hu, saae og hørde paa Alt, hvad Hoffet gottede sig over, og smeltede ved, at han, der Spille-Manden fik sin Rest, slog i en Lignelse den vellystige Ingel under Øret med hans Faders, den heltemæssige Kong Frodes Been, og gav tilkiende, at han laae heller i den Ædles Grav, end han sad ved Skiftingens Bord. For end ydermere at beskiæmme Giøgleren, gjorde Stærkodder en Vise, som vi nok siden skal faae at høre, og Dronningen selv kunde ikke noksom forundre sig over en saa urokkelig Standhaftighed, som den, hun nu hos Oldingen havde tilbunds lært at kiende.</p>
		<p>Nu gav Stærkodder sig til at betragte Frodes Banemænd, som stode i høieste Yndest hos Ingel, og paa dem saae han sig saa arrig, at man kunde slaae Ild af hans Øine, og tydelig læse i hans Ansigt, hvordan det kaagde i hans Inderste. Ingel søgde vel at formilde ham med en Lækker-Bidsken af hvad han ellers havde for sin egen Mund, men Kæmpen skiød Tallerkenet fra sig, og da man spurgde ham, om det var Ret, saaledes at rynke Næse ad Kongens Gaver, sagde han reent ud, at han var kommet til Dannemark, for at besøge Frodes Søn, ikke en Fraadser, der sad og aad, saa han var færdig at sprække, og lod, paa sin Tydsk, hvad der var kaagt, stege op, for at det skulde ret blive lækkert. Derpaa tog han Bladet fra Munden, og giennemheglede Kongen saa ganske forskrækkelig, at han ikke levnede ham Ære for en halv Skilling. Her maatte da Ingel høre, hvilken Fraadser og Dranker han var, aad til han ræbede, og drak til han gabede, ja gik i sin Uskikkelighed paa Sachsisk Viis, over alle Grændser, saa der var end ikke Gran eller Glimt af Dyd og Manddom at spore; men Omkvædet paa Visen var dog immer det, at Kronen paa sin Skiændsel havde Ingel derved sat, at han i sin blomstrende Ungdom lod sin Faders Død uhevnet, ja var forvorpen nok til at pleie Venskab med hans Mordere, fræk nok til, at sætte dem med Hæder og Ære til Høibords ved sin Side, som burde heller klæde Steile og Hjul, ussel nok til at klappe dem paa Kind, hvis Hals han burde knække!</p>
		<p>Ved denne Leilighed skal Stærkodder ellers ogsaa have kvædet, som følger:</p>
		<pre>Væk, blødsødne unge Seller!
Viger for den gamle Svend!
Bukker dybt for ham som tæller
Skokke Aar med Sværd ved Lænd!

Alderdom er ingen Brøde,
Naar man blev med Æren graa,
Selv naar Kinden ei kan gløde
Høit kan Oldings-Hjertet slaae,
Helten ei med Strømmen følger,
Paa ham brydes Tidens Bølger,
Over ham vel Skummet gaaer,
Men forsølver kun hans Haar!

Før jeg siddet har med Glæde
Her til Bords saamangen Dag,
Da var mit det bedste Sæde,
Først gik jeg i Kæmpe-Lag;
Det var i Kong Frodes Alder,
Andet nu her forefalder,
Meer end Puf og Albue-Stød
Minder Folk om Frodes Død!

Høit paa Hynde blev jeg bænket,
Over Folk med Hjelm og Skjold;
Mig blev Bægret først iskænket,
I den forbigangne Old;
Andre Tider, andre Sæder,
Stodderbænk nu Helten klæder,
Nyt i gammel Sal og Slægt
Er som Nyt i Maal og Vægt!

Som en Krebs man nægter Freden,
Baglænds nu maa Helten gaae,
Dukke under og forneden
Søge en afsides Vraa!
Fuld man stopper sig i Borgen,
Som man skulde døe i Morgen,
Revner, før man levner mæt,
Levner neppe mig en Plet!

Kun med Puf man vil mig hædre,
Skubber mig fra Væg til Stok,
Var ei Væg og Stok mig bedre,
Ud af Dørren kom jeg nok;
Hovmænds Griin maa her jeg taale,
Fuld de mig Salt-Skieppen maale,
Hunde-Bid dem tykkes bedst
Velkomst til en fremmed Giæst!

Men, nu løfter jeg min Stemme:
Hvad er Nyest vel i Nord?
Hvordan staaer det til her hjemme,
Hvoraf gaaer der videst Ord?
Hid jeg drog fra fjerne Egne,
For i Hald paa Rygtets Vegne,
At udforske, hvad forvist
Her sig har tildraget sidst.

Er det sandt, hvad saa man nævner,
Ingel! at i Lastens Skiød
Sovet ind er Frodes Hevner,
Ja begravet som en Død!
Død og jordet, frit man kvæder,
Er med Frode Danmarks Hæder,
Er det sandt, at Albue-Stød
Dig kun var din Faders Død!

Er det sandt, du ærer Flommen
Meer end Frodes høie Navn,
Kappes om at pleie Vommen
Med en Skiøge i din Favn;
At i Lag med Ørkesløse
Livet helst du vil hendøse,
Tager for din Faders Blod
Øl og Mjød i Mande-Bod!

Danner-Konge uden Mage!
Frode! der jeg sidste Gang
Maatte Afskeed med dig tage,
Hørde jeg din Svane-Sang,
Ja, da lod mig Hjertet ahne,
At for Dørren stod din Bane,
At dig Fjenden fuul med Sviig
Lægge skulde snart i Liig!

Der jeg drog fra dine Sale,
Dane-Drot, i Hu saa mod,
Over Mark og Bjerg og Dale,
Langt af Leed, paa Kæmpe-Fod;
Dybt sig frem fra Hjertet trængde
Da et Suk, og flux jeg tænkde:
Aldrig, ak, min Drot! jeg seer
Ansigt dig til Ansigt meer!

Ak! hvi maatte det sig hænde,
At din Uhelds-Time kom,
Medens jeg ved Verdens Ende
Bredte ud dit Herredom!
Hvi stod jeg i aaben Feide,
Medens du, trods Fred og Leide,
Faldt for Morder-Dolk til Jord,
Sank ved din Forræders Bord!

Ak! hvi var jeg ei tilstæde!
Havde ei jeg mægtet bold
Dine Fjender at nedtræde,
Dig at dække med mit Skjold,
Skulde dog, som Ven i Nøden,
Vist jeg fulgt dig selv i Døden,
Eiegod! ja i din Arm
Vandret glad fra Verdens Larm!

Uslinger! tør I da tænke,
At en Mand hvem hos sig næst
Store Konger vilde bænke,
Blevet er en Snylte-Giæst,
Har afbrudt sin Helte-Bane,
For at kildre her sin Gane,
Hylde Lasten her ved Bord,
Som et evigt Had han svor!

Nei, der jeg fra Sverrigs Klipper
Stævned hid til Dane-Vang,
Da et Haab, som, ak, nu glipper
Trøsted mig paa svaren Gang,
Fort kun over Bjerg og Dale,
Tænkde jeg, til Konge-Sale!
Der mig bier søden Løn:
Synet af min Frodes Søn!

Ak, hvor Haabet dog kan svigte,
Briste i et Øie-Blik!
Med en Skjold-Ung from i Sigte,
Syn jeg paa en Fraadser fik,
Paa en Drot, med Skam at melde,
Som for Alt lod Bugen giælde,
Som udtrykker, ret med Flid,
Fæiskhed i al sin Id!

O, Kong Halvdan! vise Mester!
Paa at spaae varst du udlært,
Grueligt sig nu stadfæster
Hvad mig fordum tykdes sært:
Mærker, kvad du, mærker, Daner!
Mindes hvad jeg bange ahner!
Avle skal den vise Drot
Daaren brat til Danmarks Spot!

Dog, har end jeg ikke mægtet
At afværge Danmarks Spot,
Er end Frodes Søn vanslægtet
Fra hver ædel Dane-Drot;
Aldrig dog, det tør jeg love,
Frodes Guld og grønne Skove,
Medens jeg har Sværd til Skjold,
Falde skal i fremmed Vold!
</pre>
		<p>Over denne Vise skal det have været, Dronningen blev saa forskrækket, at hun rev det dyrebare Haarbaand af, hun just sad med paa Hovedet, og rakde til den fnysende Olding, for dermed at styre hans Hidsighed, men da Stærkodder med dyb Foragt kastede hende det tilbage i Øinene, tog han atter paa at kvæde med lydelig Røst, og sagde:</p>
		<pre>Væk med slig en tosset Gave!
Mai dig selv med Stadsen ud!
Er dog Verden reent af Lave!
Skal Stærkodder nu staae Brud!
Skal en Helt nu, som en Kvinde,
Lokkerne med Guld omvinde!

Høit jeg siger: Ingen bærer
Hjertet paa det rette Sted,
Som sit Hoved saa vanærer,
Kryster kun har Kvinde-Sædd,
Freia maa med Guldtøi bramme,
Kæmpens Pragt er Sværd og Skramme!

Han der sidder hist og rager
I sin Kramsfugl sjæleglad,
Han vist ikke Stadsen vrager,
Det for slig en Mons er Mad,
Lad din Mand, i Hu en Kvinde,
Lænken din om Lokken binde!

Dog, til Tak for sin Foræring
Ingels Dronning høste skal
Prisen, at ei til Knapnæring
Hun har gjort vor Konge-Hald,
Rigelig paa Tydsk besætter
Bordet hun med Herre-Retter!

Smagen for det Udenlandske,
Som saa tit, har hjulpet godt,
Vil med Nyt man narre Danske,
Nævne man paa Tydsk det blot!
Være Madding da og Mide,
Glat de dog paa Krogen bide!

Dronningen dog ret fra Grunden,
Efter Smagen sig har lagt,
I at smøre Folk om Munden,
Faae kun har saavidt det bragt,
Thi, ved Kaagt og Steegt at blande,
Brat hun Potte blev og Pande!

Manden stopper hun og mæsker,
Som paa Stie man feder Sviin,
Og derefter hun ham lædsker
Med en Balle fuld af Viin,
Hun ham driller, mens han drikker,
Som en Skiøge, til han ligger!

I det Lag, hvor hun er Sjælen,
Ei for grov man være kan,
Som en Tispe er hun kiælen,
Som man er, saa elsker man;
Kun paa Maden er hun kræsen,
Kun ad Dyd hun rynker Næsen!

Derfor nu ved Kongens Bord
Gammel Dannished ei spores,
Kæmper kun i Drik og Hoer
Der som Vrinskere udfores,
Kunsten der er Kokkerads,
Slikkerie den hele Stads!

Hist, paa hin Tallerken giæv,
Lire-Smørelsen nok flyder,
Kager her, som Spindel-Væv,
Flue-Kæmperne indbyder,
Østers-Sliim og Musling-Grød,
Det gaaer af, som nybagt Brød!

Hofværk her er Suus og Duus,
Leilen hedder Lærke,
Hallen er et Snegle-Huus,
Det er godt at mærke;
For at Hovmand kan faae Krop,
Æder Hoffet Landet op!

Aldrig, om jeg mindes ret,
Har jeg seet Kong Frode,
Som Kong Ingel nu saa net,
I en Kramsfugl rode,
Tommel-Totten og for plump
Var til Krat paa Hane-Gump!

Een vist knap, af Skjoldung-Blod,
I vor Konge-Række,
Før den fine Kunst forstod
Snepper at forlægge,
Fugle-Indmad saa paa Fad
Mesterlig at skille ad!

Sligt de aldrig lære gad,
Var i Smag kun Sinker,
Spæge-Kiød er Kæmpe-Mad,
Fitter æde Finker!
Aldrig snuser efter Steeg
Elskeren af Helte-Leeg!

Med mit stive Skiæg at skraae,
Før jeg tog til Takke,
End, som Kippe-Kalv af Saae,
Melk jeg vilde lakke;
Ingel, husk, paa Bøtte-Bund
Der staaer skrevet: Melke-Mund!

Fordum, hvor jeg var i Lag,
Lækkerie man sky'de,
Kun engang hver Maaneds-Dag
Kaagde der en Gryde
Andet knap end Spæge-Mad
Nogen af os æde gad!

Græs vi ei fra Kiør og Faar
Aad som Lækker-Bidsken,
Svine-Flykker, Faare-Laar
Saae man kun paa Disken,
Deraf aad til Maade vi,
Uden Fjas og Fraadserie!

Hør mig da, du Slikombredd!
Flød-Skiæg vil jeg sige,
Bliv dog Mand i Sind og Sædd!
Tænk paa Land og Rige!
Husk: af Frode est du fød,
Og uhevnet er hans Død!

Kryster og, i Hu det kom!
Skal i Graven segne,
Man med Flugt for Nornens Dom,
Kommer ingen Vegne;
Kryb i Hule, kryb i Krog!
Skiæbnens Piil dig rammer dog!

Kæmper elleve paa Rad
Langed vi til Bakke,
<em>Begad</em> over <em>Helge</em> sad,
Godt vi tog til Takke,
Tjende og en Høvding skiøn:
Hake da for Kost og Løn!

Kiødet var en vindtør Skank,
Skoften haard at tygge,
Hjalp os dog for den Skavank,
Som os vilde trykke;
Den vi drev, som os drev før:
Sulten jog vi flux paa Dør!

Aldrig Nogen der paaanked,
Han ei fik sin varme Mad,
Hver fik Sit af hvad der vanked,
Alle aad af samme Fad;
Da ved store Herrers Borde
Ingen Stads med Steg man gjorde!

Smaafolk vilde aldrig smage
Udenlandsk og fremmed Mad,
Selv de Store Steg og Kage
Kun til Høitid æde gad;
Kongen sagde: spinke, spare,
Det giør godt, kan længe vare!

Honning-Smag han hued ikke,
Den var ham for æm og sød,
Som i Æde, saa i Drikke;
(Øl han satte over Mjød)
Halvraat Kiød han sig lod smage,
Men lod haant om Steg og Kage!

Krukker, Dunker, Øre-Baller,
Pynteligt Tallerken-Stads,
Snirkeltøi og Musling-Skaller,
Ei man saae, men, uden Fjas,
Skiænkeren sit Embed gjorde,
Gik med Bægeret for Borde!

Ingen pæn Tallerken-Slikker
Røgled Retter høit paa Fad,
Saa som nu, da dybt man stikker
Kun i Skamløshed og Mad,
Nu da man, med Mod i Kammen,
Hovedet har bidt af Skammen!

Da, Kong Ingel, tog man ikke
For sin Fader Guld i Bod,
Lod ei haanlig sig bestikke
Mod sit eget Kiød og Blod;
Solgde ikke Liig af Fædre
Pundeviis som Krop af Vædre!

Hvilken Helt med Dyd og Ære,
Ja blot, hvilken ægte Søn,
Kan dog over Hjertet bære,
Halvt for Løn og halvt for Bøn,
Til sin Faders Arve-Fiende
Sig at lade svinebinde!

Ja, hvem skammer sig dog ikke
Ved en saadan Mande-Bod,
Ved Forlig med dem at drikke
Som udgiød hans Faders Blod,
Sætte feig saa Bom og Skranke,
For hver ædel, mandig Tanke!

Ak! naar høit i Hald mon runge
Kvad om Kraft og Kæmpe-Gang,
Naar, med Kongers Priis paa Tunge,
Skjalden stemmer op til Sang,
Skamme maa jeg mig, og skule,
I min Barm mit Ansigt skjule!

Ak, thi ingen Søn af Frode
Nævnes kan i Helte-Tal,
Om dig, Konge, vel til Mode
Mæler, kvæder ingen Skjald;
Bar, ak, est du for Bedrifter,
Mindeløs i Kvad og Skrifter!

Hvortil nu de bistre Fagter!
Søn dog aldrig vredes vel,
Som ærbødig dem betragter
Der slog Faderen ihjel,
Som paa Simler, Supper varme
Styred al sin Hevn og Harme!

Nei, kun da, naar mange Munde
Giør de Ædles Lovsang stærk,
Som til Skræk var for de Onde,
Straffed hvert et Niddings-Værk;
Ikkun da det sig vel sømmer,
Du ved Hørelsen dig ømmer!

Ønsk kun da stokdøv at være!
Godheds Roes er Ondskabs Riis,
Tænder maa hver Nidding skiære
Ved de ædle Heltes Priis;
Alting Lastens Øie taaler,
Kun ei Dydens milde Straaler!

Kan engang ved slig en Torden
Vaagne din Samvittighed,
Faer da, hvor du vil paa Jorden,
Giør kun Støi, som bedst du veed,
Reis mod Vesten, reis mod Østen,
Aldrig dog du døver Røsten!

Drag i Syd, hvor Sol mon lue,
Drag i Nord, saa høit du maa,
Op, hvor lavt paa Himlens Bue
Karls-Vognen synes staae,
Hvor i Hui, ved Verdens Ende,
Stærke Hvirvler Himlen vende!

Skammen, som din egen Skygge,
Immer dog dig følge skal,
Og hvor ædle Konger bygge
Lystelig i høien Hald,
Dine Kinder skamfuld røde,
Aabenbare skal din Brøde!

Paa dig hviler en Vanære,
Som kan aldrig slettes ud,
Hvor du kommer, skal du være,
Ligemand med Skumpel-Skud,
Aldrig vove, trindt om Lande,
Dig i Ædles Kreds at blande!

Hvilken ulyksalig Stjerne
Stod dog over Leire-Gaard,
At den kunde saa bortfjerne
Skjoldung-Stammens gode Kaar;
Saa en Skifting Frode fødtes,
Saa ved Afkom Ætten ødtes!

Ja, Kong Ingel, Skjoldung-Stammen
Ved en Snekke lignes maa,
Hvor i Bunken flyder sammen
Alt hvad Skarn der findes paa;
Alle Slægtens Feil og Lyder
Arved du som Bundfalds-Dyder!

Nu, saa ligg, hvor du har hjemme,
Paa din Bærme i en Vraa!
Vov ei længer at beskiæmme
Slægten, som du lyver paa!
Lad, som Muse-Hul, en Hytte
Dig mod Verdens Spot beskytte!

Kryb bag Skiørt hos dine Friller,
Langt fra hver en Ædlings Blik!
Pluk dit Skiæg, mens Skiøgen driller
Dig for Lykke-Lod du fik;
Tirrer, spotter, klynker, tviner,
Sjælen dig af Livet piner!

Usling, du, hvis Tænder klappre,
Naar du tænker blot paa Sværd,
Du, Vanslægtning fra de Tappre,
Født til Greeb og Trælle-Færd,
Du, som ei tør Fader hevne,
Hvo vil meer dig Konge nævne!

Hvo din Stol vil eftertragte,
Ei behøver Sværd og Skjold,
Som et Kid han dig kan slagte,
Faae med Næver paa dig Hold,
Magelig kan dig som Faaret
Brødkniv skiænke Bane-Saaret!

Hvem skal Thronen saa bestige!
Svertings, huh, den Nidings Søn,
Han skal arve Danmarks Rige,
Tage det i Ruffer-Løn,
For den Taske af en Syster
Du i Favn med Skiændsel kryster!

Al din Sorg er det alene,
At forgyldt fra Top til Taa,
Og behængt med Ædel-Stene,
Hun, den Kvind, kan for dig staae,
Medens vi med Sorg og Klage
Suurt henslide vore Dage!

Ja, mens du i Lyst og Gammen
Flagrer, fjaser Livet hen,
Sukke, synke under Skammen
Alle ægte Dannemænd,
Mindes kun med Jammer-Klage
Danmarks Held i gamle Dage!

Paa de Skarn, som hist sig høine,
Hævede, ak, ved din Gunst,
Vi ei see med dine Øine,
Blændede af Kogle-Dunst;
Oldtids Ven en Brand i Næsen
Være maa det nye Uvæsen!

Skal det største Held jeg nævne,
Som min Sjæl attraaer end,
Frode! det er: dig at hævne
Strængt paa dine Avindsmænd,
See tilgavns de Skurke bøde,
For hvis Nid du maatte bløde!
</pre>
		<p>Ei forgiæves havde Stærkodder talt disse Opvækkelsens Ord, thi de var for den valne og døsige Konge det Samme, som Staal og Steen er for den døde Trøske: hvor før kun var Aske, saae man nu Gnister og luende Blus. Vel lod Kong Ingel i Førstningen Kæmpen sjunge for døve Øren, men efterhaanden kunde han dog ikke andet, end lytte til sin Foster-Faders mere og mere indtrængende Røst og Opmuntring, hvoraf omsider opstod en blussende Harme, der lod ham i sine Gienboer skue ei Giæster men Fjender. Saa fløi han da fra Sædet, op at styre sin Hevn paa dem der kom tidsnok til Høibords, og gik med draget Sværd og blodige Tanker løs paa Svertings Sønner; nys gav han dem hvad der kildrede Ganen, men nu hvad der reev dem i Halsen. Af Værten var der nu blevet en fiendtlig Drot, af Yppighedens usle Træl en sønderknusende Retfærdighedens Tjener, med Sværdet overskar han det skiøre Vennebaand mellem sig, og sin Faders Mordere, livløse sank de til Jord, og Dugen, som nys bar, hvad han maatte rødme over med Skam, den rødmede nu til hans Ære. Saaledes mægtede dog den gamle Vækkers kraftige Ord at indgyde den bløde, forkiælede Ungersvend en Manddoms-Aand, saa hvad der laae som dødt i en forborgen Vraa, kom atter til Live, for at Giengiældelsens Ret kunde ramme Misdæderne. Heraf seer man, at Fædrenes herlige Aand var ei uddød i Unger-Svenden, men var kun som forreist, og kom tilbage nu med Oldingen, der han opløftede sin Røst, kom seent men godt, og lærde Kongen ret at staae for Skiænken, og lade Bægeret skumme ei af Viin men af Blod. Høiligen er dog imidlertid den Olding at berømme, der, som Ordets Kæmpe, kiæk og lykkelig bestormede hos Kongen Lasternes uhyre Borg, brød giennem alle Diger ind i Hjerte-Vænget, og naaede der til Vext at udstrøe Dydens frugtbare Sæd. Selv traadte nu Oldingen i Kongens Fodspor, og viiste at han havde selv, hvad ham paa Tungen laae, den Kiækhed og Manddom, som ved hans Kvad gienfødtes i det kvindagtige Bryst. Derpaa, da Værket var fuldbragt, tog han atter til sit Sprog, og sagde:</p>
		<pre>Kong Ingel! med Glæde
Du høre mig nu!
Farvel jeg vil kvæde
Med Gammen i Hu;
Forvundet jeg haver min Harm og min Spot,
Jeg nu dig tør hædre,
Som Høvding i Lædre,
Dig hilse som Dannemarks Drot!

Ei gjordes til Skamme,
Mit Haab, da det gjaldt,
Thi langt fra sin Stamme
End Æblet ei faldt,
Det ligger i Blodet, var Fædrenes Ord,
Hos Konger og Knægte,
Paa Ætten at slægte,
Med Tant ikke Fædrene foer!

Beviis har du givet,
O Konge, nu paa,
At Hjerte i Livet,
Du havde som Faae,
Ja, Syn har for Sagn os nu givet din Haand,
At Grød udi Panden
Ei kvalde Forstanden,
At Krop ei hos dig gik for Aand!

I Langdrag gik Sagen,
Hvad sagtens var slemt,
Dog kom det for Dagen
Den var ikke glemt;
Du tænkde, du tænkde, du tav til en Tid,
Du sov med de Dovne,
Sad op med de Vaagne,
Og gjorde saa Fyldest med Flid!
<hr>
Men lad os nu smedde, før Jernet blir koldt,
Saa sammen kan falde, hvad sammen har holdt,
Til Hælvden de saa´de jo Alle som Een,
Saa skal de og høste, den Regning er reen!
En Snare de spændte for Fod under Bord,
Og Giengiæld gaaer aldrig af Moden i Nord!
Lad ligge dem nu, som de redte med Svig,
Saa bliver jo Enden Begyndelsen liig!
Hei, Knegte, nu hid med en Karre saa fage!
Her er et Læs Kroppe, som gierne vil age,
Spænd Udgangs-Øg for, og lad Rakkeren hente,
Den Liig-Kudsk i Live de ærlig fortjende!
Ei Baal skal man tænde, ei Gravsted berede,
Ei følge til Jorde med Æren de Lede;
Kun Ravne og Krager skal hilse med Skriig,
Som Aadsler paa Marken, de raadnende Liig,
Og kun, mens de stinke, de skal ihukommes!
<hr>
Til Lykke nu, Konning!
Men vilst du dit Gavn,
Hevngierrige Dronning
Tag aldrig i Favn!
Ulvinden kun føder, hvad Ulv kommer næst,
Saa let ved den Kvinde
Af dig kan oprinde,
Et Dyr som er Faderens Pest!

Siig, Rotho, er Frode
Ei hevnet nu vel,
Da Syv for den Gode
Vi sloge ihjel!
See, Krysternes Spotter! de Nidinger nu
Vi døde udbære,
Som gav dig kun Ære
Paa Skrømt og med Falskhed i Hu!

Duunhaget jeg tjende
Kong Hake saa god,
Hvor Glavind man vendte,
Holdt Trop jeg og Fod!
Jeg hærded mit Legem, jeg styrked min Aand;
At hade jeg lærde,
Hvad Kiødet begiærde,
Og sønderrev Vellystens Baand!

Ei Bugen jeg tjende
Men Æren for Sold,
For Daad kun jeg brændte
Af Kæmpe saa bold,
Kun Lidet jeg satte paa Krop og paa Mund,
Ei blødt var mit Klæde,
Ei langt var mit Sæde,
Og Søvnen var kun som et Blund!

Ja, gierne tilbage
End tænke jeg maa
Paa fremfarne Dage,
Nu selv jeg er graa!
Da Ørkesløshed man bekæmped med Flid,
Da tænkde ei Manden
Paa Lækkert for Tanden,
Opaad ei sin Arv og sin Tid!

Det Nye mig ei huer,
Thi nu er det saa,
At hvad som mindst duer
Man meest driver paa:
Man æder og drikker fra Sands sig og Vid,
Paa Krøller og Kapper
Paa Folder og Knapper
Man spilder sin Kunst og sin Tid!

Saa vindig som Pokker,
I flagrende Stads,
Med bølgende Lokker
Seer her man en Haes,
Og værre, ei bedre er de man seer hist,
Som leve af Trætte,
Jo, det er de Rette,
Til Retten at pleie, jo vist!

Til Tjeneste Munden
De har for Enhver,
Tilfals dog i Grunden
For Rigmand især!
For dem ei en Knappenaal Æren er værd,
Paa Kneb kun og Rænker
De grunder og tænker,
Det er deres Dagdriver-Færd!

De Store, de Stærke
Har Mod kun til Rov,
Paa dem kan man mærke,
Hvad ikke er Lov;
Hos dem sidder Retten i Spydstagen vel,
Den Ringe maa bukke,
Uskyldighed sukke,
Mens flaadt lever Hovmand af Giæld!

Med Davre og Nadre
Gaae Dagene om,
At grine og gnadre
Og spække sin Vom,
See, dermed det Halve af Livet gaaer hen,
Og Resten gaaer fløiten
Med Dullen og Tøiten,
Til Daad bliver Intet igien!

Men Dag-Tyven falder,
Før selv han det veed,
Skiøndt Hornet ei skralder,
I dybeste Fred,
Ved Skjul og ved Skjoldborg staaer Leemanden nær,
Ei Borg og ei Hytte
Kan Nogen beskytte
Mod Døden i Nornernes Sværd!

Men jeg, som med Sværdet
En Verden slog ned,
Jeg stander graahærdet
For Staalet i Fred,
Mig tager af Dage ei Egg eller Odd,
Som Svanen paa Vove
Jeg blidt skal indsove,
I Skyen velsigne min Lodd!!
</pre>
	</section>

	<section class="blank"></section>

	<section class="titlepage">
		<hgroup>
			<p>Dannemarks Krønike.</p>
			<h1>Syvende Bog</h1>
			<p>Fra Ingels Død til Braavalla-Slaget.</p>
		</hgroup>
	</section>

	<section id="chapter-23"
		class="chapter"
		style="page: book-7">
		<h2>Ole.</h2>

		<p>Efter Beretning af Oldtidens sagkyndige Mænd, havde Ingel fire Sønner, hvoraf de Tre faldt i Krig, og den Fjerde, ved Navn Ole, blev hans Eftermand, men rigtig nok vil Somme, dog kun efter en løs Giætning, mene, at Ole skulde været Ingels Syster-Søn, og for Resten har Fædrene skrevet denne Konges Bedrifter i Glemme-Bogen, saa al den Underretning, der om ham er levnet, bestaaer i Sagnet om hans sidste Villie. Han skal nemlig, da han laae paa sit Yderste, have havt den Betænksomhed at kalde sine Sønner: Frode og Harald for sig, og formanet dem til at dele Regieringen imellem sig paa den Maade, at den Ene var Konge paa Landet og den Anden paa Søen, dog ikke saaledes, at den Ene havde immer Sit paa det Tørre, men ved hvert Aars Udløb skulde de skifte om, saa de var halvt om det Hele.</p>
	</section>

	<section id="chapter-24"
		class="chapter"
		style="page: book-7">
		<h2>Frode og Harald.</h2>

		<p>Der nu Brødrene trak Straae om, hvordan Begyndelsen skulde være, faldt Søe-Magten i Frodes Lodd, hvorpaa han ogsaa gik til Orlogs; men havde kun Skade og Skam af Toget han giorde, og det var hans Ulykke, at han havde for det Meste lutter nyegifte Mænd inden Borde, thi de havde Hjertet hjemme hos deres unge Koner, og Pokker ikke Lyst til at døie Ondt for at døe i fremmede Lande.</p>
		<p>Da Raden derfor nu kom til Harald, den yngre Broder, at han skulde ud til Søes, saa var han blevet klog af den Andens Skade, og tog lutter unge Karle med sig, hvormed han heller ikke blev narret, thi ligesaamegen Skam som Frode havde af sit Kryds-Tog, ligesaamegen Ære fik Harald af sit.</p>
		<p>Herover blev imidlertid Frode misundelig, og da hertil kom, at Svigerinderne: Ulvilde, Kong Sivords Daatter i Sverrig, og Signe, Kong Karls Daatter i Gothland, kunde aldrig forliges, men klamredes bestandig om deres Byrd og Adelskab, saa blev Følgen den, at Brødrene ophævede alt Fællesskab, skiftede Arve-Gods, og førde herefter hver sin Huus-Holdning.</p>
		<p>Saaledes jog da Frode og Harald Broder-Kiærligheden paa Dørren, for at faae Huus-Fred, men, ikke nok hermed, Frode, som desuden havde Ondt i Øinene, og syndes, han blev fordunklet og beskiæmmet ved Haralds Glands, lod ham ved en af sine Haandlangere skaffe ud af Verden, og <em>dermed</em> vilde han slippe for at overgaaes i Dyd og Ære af sin yngre Broder!</p>
		<p>For nu ingen Medvider at have i sin Misgierning, som kunde forraade ham, lod Frode i al Stilhed tillige bemeldte sin Haandlanger myrde, og derpaa, for ret at giøre sig reen og forebygge al Mistanke, gav han Befaling til, at der vidt og bredt skulde randsages, for at faae opdaget, hvad i al Verden der dog havde voldt hans kiære Her Broders pludselige Død. Han kunde imidlertid gierne have sparet alle sine Kunster, thi i Hjertet troede dog alle Folk ligefuldt, at han var den Sandskyldige, og det fik han at høre, da han engang spurgde Karl: hvem han vel meende, der havde været Haralds Banemand, thi han fik ikke andet Svar, end, at det var dog vel aldrig hans Alvor at spørge om saa vitterlig en Sag; men rigtig nok kostede det Svar ogsaa Karl hans Liv, da Frode tog sig af det, som en forblommet Sigtelse for Broder-Mordet!</p>
		<p>Herpaa gav Frode sig til at randsage efter Harald og Haldan, som var to Sønner, Signe Karls-Daatter havde født Harald, men deres Foster-Fædre hittede paa et snildt Indfald, for at frelse dem: bandt nogle Hunde afhuggede Ulve-Kløer under Føderne, og frembragde derved en heel Hob Ulve-Spor saavel i Snavs som i Snee langs udenom Huset, hvorhos de tillige tog Livet af et Par Trælle-Børn, skildte dem ad, Led for Led, og strøede saa Stumperne omkring, en hist, og en anden her. Dengang nu Speiderne kom til Huset, og fandt Ingen hjemme, men saae baade Ulve-Spor og Barne-Lemmer, og Blod-Pletter, saa blev de ganske rigtig i den Troe, at graadige Ulve var kommet dem i Forkiøbet, og havde ædt Drengene op, og man kunde jo hardtad heller ikke Andet tænke, naar man saae for sine Øine, at Børn var der revet ihjel. Ved det man saaledes lod Syn gaae for Sagn, gik Pogene frie, men for at de skulde være saa godt som ude af Verden, gav deres Foster-Fædre dem Herberge i en gammel huul Eeg, og til ydermere Sikkerhed Hunde-Navne, saa de i lang Tid opfødtes hemmelig som et Par Hvalpe.</p>
		<p>Ingen tvivlede nu om Prindsernes Død, undtagen Frode, men han blev ved at være vantroe, og, for at opdage Smuthullet, han meende de stak i, tyede han til en Spaa-Kiælling, som forstod sin Kunst, og om hvem man fortæller, at naar hun begyndte med sin ramme Galder, saa kunde hun ikke alene see giennem Mure og Vægge, men ogsaa nøde hvad hun saae, hvor langt det saa var borte og hvor fast det end var tøiret, til at trække nærmere, saa hun fik Fingre paa det. Hun fortalde da, at der var en vis Regin, som i Hemmelighed fødte Prindserne op, og havde, for at Alt kunde gaae under lukt Laag, givet dem Hunde-Navne; alt som hun goel, følde Prindserne sig og, ved Kvadets besynderlige Trylle-Kraft, udtvungne af deres Smuthul; men der de kom saa nær, at de fik Syn paa Kiællingen, kastede de, af Frygt for at røbes, et Guldstykke, de havde faaet af deres Foster-Fædre, i hendes Skiød. Det hjalp, skiøndt det kun var Lidt imod Frodes Løfter, men een Fugl i Haanden er bedre end ti i Luften, tænkde hun, og lod sig falde, som om hun fik Ondt og besvimede. Kongens Tjenere vilde nu vel vide Aarsagen til det pludselige Nedfald, men hun smurde dem om Munden med den Beskeed, at Haralds Sønners Veie vare usporlige, aldenstund de besad <em>en besynderlig Kraft,</em> hvormed de kunde stoppe selv de stærkeste Besværgelser paa Halvveien.</p>
		<p>Der nu Regin fornam, at Rygtet om ham og hans Myndlinger kom ud iblandt Folk, tog han over med dem til Fyen, og, da han der faldt i Frodes Hænder, bekiendte han vel strax at Prindserne stod under hans Varetægt, men bad tillige Kongen endelig spare de stakkels Børn, som han havde selv gjort faderløse, og kun bare huske: to Gange Frænde med Held slaaer Ingen ihjel! Med det ene lille Ord stillede han Frodes Grumhed, fik ham til at skamme sig, og udvirkede sikkert Leide for Prindserne, dog kun paa det Vilkaar, at mærkede han, de vilde giøre nye Optøier i Landet, skulde han melde det i Kongens Gaard.</p>
		<p>Nu gik der da en Deel Aar hen i al Stilhed, men da saa Prindserne blev voxne, og kom over til Sælland, holdt deres Tilhængere saalænge an med dem om at hævne deres Faders Død, til de gjorde det høitidelige Løfte, at inden Aar og Dag, skulde enten deres eller Frodes Øine være lukkede. Der Sligt kom Regin for Øre, kom han sit Løfte ihu, og gik ved <em>Nattetid</em> til Kongens Gaard, hvor han sagde til Vagten, at han kom efter Løfte for at melde det Bevidste, men hvad saa igien det var, tav han stille med, og forbød Vagten at kalde Kongen op af Sengen, da han ingen Lyst havde til at smage Sværdet, som Frode pleiede at hilse paa dem med, der forstyrrede ham i hans Søvn. Heraf seer man, i Forbigaaende, at de gamle Konger har været meget ømme over deres Natteroe; men det var da nu Frode, om Morgenen tidlig, saasnart han hørde hvad skeet var, vidste han strax hvad Regin vilde sige, og sankede Krigsfolk, for at skiære Snaren over, før han faldt i den.</p>
		<p>Nu var gode Raad dyre for Haralds Sønner, som med Eet befandt sig i en hæslig Klemme, men de reddede sig dog, ved at skabe sig, som de var reent splittergale; thi Frode, som meende, de var virkelig forrykte, fandt, det var en Skam at drage Sværd mod Folk, der selv løb Panden imod Væggen. Det kom han imidlertid til at fortryde, thi næste Nat udkrævede de Broder-Blodet af hans Haand: Dronningen stenede de, stak Ild paa Slottet, og stoppede for Løngangen, hvor Frode for længe siden havde beredt sig en Udflugt, og var nu krøbet ned, saa han kvaltes derinde af Kvalme og Røg.</p>
	</section>

	<section id="chapter-25"
		class="chapter"
		style="page: book-7">
		<h2>Haldan Bjerggram, og Harald.</h2>

		<p>Efter Frodes Fald besteeg Haldan sin Fædrene-Throne, men efter tre Aars Forløb indsatte han sin Broder Harald til Rigs-Forstander, og drog selv i Herrefærd. Øland og Øerne der i Nabolaget, som skilles ved en Havbugt fra det faste Land i Sverrig, hjemsøgde han først paa Vikinge-Viis, men saa om Vinteren lagde han Flaaden op der, befæstede den med en Vold, og drog videre fort, for, efter sit Forsæt, i tre Aar at holde Strid til Lands. Det var nemlig Sverrig hans Fingre kløede efter at give en Rap, og samme Lands Konge maatte nu ogsaa rigtig bide i Græsset, men saa kom hans Daattersøn Erik, en Søn af den danske Kong Frode, frem, og han havde en Kæmpe, ved Navn Hakon, som gierne forstod den Kunst, at døve Staal med Trylle-Vers. Desaarsag lod Haldan sig giøre en forfærdelig svær Nødde, med Jern-Baand om, ret skikket til at knuse Pande-Brasker, og han maa altsaa have tænkt, at hvad der beed bedst paa Trolde, var en god Prygl. Med samme Kiølve gik han som en mandhaftig Kæmpe frem under Hjelm, uden Skjold, og det i Spidsen, brød ind, hvor Fienden stod tykkest, og svang saa Nødden i begge Hænder med saadan Fynd og Klem, at jeg er tilfreds, enten det var Hjelme eller Skjolde eller Pandsere den traf, saa sprang de i hundrede Stykker, og Kæmpen selv, da han kom frem, fik et Drag, saa han gik over Ende. Ikke desmindre kom dog Haldan omsider til Kort i Slaget, og maatte flygte til Helsingland, hvor han, for at faae sine Saar helbredte, søgde en vis Mand paa Haand, som hedd <em>Vitolf,</em> og havde tjent i hans Faders, Kong Haralds Gaard. Sin meste Tid, havde Vitolf tilbragt i Feldten, men havde, der hans Drot kom saa ynkelig af Dage, begivet sig til denne Udørken, hvor han lod Sværdet hvile og lagde sig efter Bonde-Handtering. Selv havde han mangen god Gang smagt Fiendernes Staal, og havde ved idelig egen Erfaring faaet godt Greb paa at behandle alle saadanne Slags Saar, men hvem der vilde give ham gode Ord for at helbrede sig, pleiede han tvertimod at give en hemmelig Skavank, saa ham nyttede det aldrig at fire for, vilde man have nogen Nytte af ham, maatte han tages med en Trumf. Her fik Haldan sin Førlighed igien, og det nyttede ikke Eriks Drabanter, at de kom ganske hæseblæsende, og tænkde, de skulde fanget ham, thi Vitolf satte dem saaledes Blaar i Øinene, at de gik og toggede om, som de var ugleblinde, kunde hverken see Dag eller Dør, og fandt ikke Huset, skiøndt det laae lige for deres Næse.</p>
		<p>Saasnart nu Haldan igien kom paa Benene, forbandt han sig med en særdeles udmærket Kæmpe, ved Navn Thore, og forkyndte Erik Krig, men der Hærene nærmede sig hinanden, og Haldan saae, at Fienden havde langt mere Mandskab, da hugede han ilde til, og vidste ikke bedre, end at lægge en Trop i Baghold imellem Buskene i en Snevring, hvor Eriks Vei faldt igiennem, for paa den Maade at jævne Forskiællen. Det var en ganske artig Fælde, thi det var en Huulvei mellem steile Klipper og Afgrunde, men Erik var ingen Nar at løbe i den, han havde sine Speidere betimelig ude at lugte sig for, og dreiede af, da han mærkede Uraad.</p>
		<p>I en Dal, omringet af bratte Fjelde, kom nu Slaget til at staae, og Haldans Fylking bugnede alt, men saasnart han blev det vaer, foer baade han og hans Stalbroder Thore op paa Klippen, brød store Stene løs og rullede ned paa Fienden. Det hjalp som Skam, thi saadanne Blokke kunde Eriks Folk umuelig bære paa Hovedet, og Haldan vandt Seier, saa man maa sige: han bødede godt paa Staal med Steen! For denne Helte-Gierning fik Haldan Tilnavnet: <em>Bjerggram,</em> et sammensat Ord, der vel skal udtrykke Bjerg og Bisterhed, som om man sagde <em>bjerg-gram,</em> og nu fik Svenskerne saa høie Tanker om ham, at de indbildte sig, han var en Søn af den store <em>Thor,</em> offrede til ham, og dyrkede ham i alle Maader som en Gud.</p>
		<p>Imidlertid gik det her, som sædvanligt: knæsjunken Kæmpe har ingen Hvile, og kuet Konge er ei at troe; thi for at trøste sig over Flugt og Nederlag, angreb Erik saa et, og saa et andet af Haldans Lande, ja sparede ikke engang Dannemark, ret som han vilde sige: har du taget mit Fædreneland fra mig, saa skal det nu gaae ud over dit. Ved saaledes at lade sit Ørefigen gaae videre, istedenfor at giælde det igien, hjalp han rigtig nok Sverrig til at faae de fremmede Giæster paa Dørren, thi da Haldan hørde, at hans Broder Harald havde tabt tre Slag imod Erik, og sat Livet til i det fjerde, blev han bange for at miste Dannemark, lod Sverrig skytte sig selv, og skyndte sig hjem. Var Erik smidt ud som en Vante, da kom han nu igien som en Vind, og havde han havt ligesaa megen Lykke til at beholde hvad han fik, som til at faae igien hvad han mistede, saa skulde Haldan nok baret sig for at faae Fingre paa ham. Det fik imidlertid Haldan, og dermed gik det saaledes til, at da han paa Nye hjemsøgde Sverrig, lagde han hele sin Flaade i en Krog, paa to Skibe nær, hvormed han gik Erik imøde, som havde ti Skibe, og forfulgde ham rask i alle de Bugter han slog, til de med Eet laae midt i den danske Flaade. Her blev Erik omringet og fanget, men uagtet man tilbød ham Liv og Leide, naar han vilde kiende Haldan for sit Herskab, saa var han dog til Saadant ingenlunde at formaae: heller vilde han lukke sine Øine, end see sig bundet, heller styrte end falde til Føie, lod haant om at kiøbe sit Liv paa sin Friheds Bekostning, og vorde sin forrige Ligemands underdanige Tjener; alt efter mandhaftige Kæmpers Troe, at med Skiændsel kiøbes Liv saavelsom Guld for dyrt! Saa førdes han da i lænker hen til et Sted, hvor vilde Dyr havde deres Gang, og fik der et Endeligt, man burde skammet sig ved at give saa kiæk og høihjertet en Mand!</p>
		<p>Over tvende Riger var nu Haldan Herre, og i tredobbelt Henseende var han navnkundig og berømt: som ypperlig Skjald i Moders-Maalet, som vældig Kæmpe og stormægtig Konge. Snart lagde han ogsaa en nye Bedrift til sine forrige, thi der han hørde tale om to forvovne Vikinger: Toke og Anund, som huserede i Nabolaget, løb han ud med sin Flaade, angreb og fældte dem. Saaledes var det i gamle Dage: Roes og Ære blev anseet for den største Lyksalighed, og den var ei tilfals for Sølv og Guld, men kun for Bedrift med blinkende Glavind, og derfor see vi, at de navnkundige Mænds Hu stod immer til at yppe Kiv, og giøre Opstand, Lediggang var dem en Pest, Fred kun taalelig i Mangel af Krig, Mandhaftighed skattede de over Liggendefæ, og gik heller i Slag end til Gildes.</p>
		<p>Desaarsag varede det heller ikke længe, før Haldan fik en nye Medbeiler, og det i Sigvald, en høibaaren Mand, som stod frem paa det svenske Stor-Thing, og skildrede der i en Tale Kong Frodes og hans Dronnings Endeligt saa rørende, at hardtad alle optændtes af et bittert Had til Haldan, og Sigvald fik, ved de fleste Stemmer, sin Opstand erklæret for retmæssig. Ja, end ikke hermed lod han sig nøie, men indtog med Smiger og andre forbudne Kunster saaledes Almuen, at han, næsten eenstemmig, blev udraabt til Konge.</p>
		<p>Der Sligt kom Haldan for Øre, som just var ude paa et Vikings-Tog, sammenkaldte han strax sine Følge-Svende, og sagde: mens vi har stridt for at udvide Riget, har det taget for sig selv, og vil løbe fra os, velan, vi maa see til at hente det ind, og lade Svenskerne selv fornemme, hvordan det svenske Jern smager, som vi hidindtil kun har budt de Fremmede!</p>
		<p>Saasnart nu Sigvald mærkede, at Haldan var i Farvandet, skikkede han Gesandter til ham, og lod sige, at var han saa mageløs en Helt, som der gik Ord af, da skulde han nu svare til sit Rygte, og forebygge en Borger-Krig, ved selv at vove Trøien, og gaae ene i Kreds med ham og hans Afkom! Nu var samme Sigvalds Afkom ikke mindre end syv Sønner, alle udlærte paa den sorte Kunst, og, det være sig nu, enten Fanden reed dem skinbarlig, eller Galskabet var dem medfødt, nok er det, at tit blev de, som de var splittergale, og havde da Bjørne-Kræfter, fordreiede Øinene, huiede i vilden Skye, beed i Skjoldene, aad gloende Kul, og løb lukt igiennem luende Baal, og for slig en Bærsærke-Gang kom de sig aldrig, uden de enten blev bundet, eller fik slaaet Folk ihjel. Haldan maatte da vel med Føie svare Sigvalds Gesandter, at Kreds-Gang var Tve-Kamp, og kom ikke Tredie-Mand ved; men saa sagde Sigvald: det kan man mærke, er en gammel Pebersvend, som selv ingen Børn har, thi kun en saadan Iistap baade paa Sjæl og Legeme, der ikke haver en varm Blodsdraabe i sig, kunde falde paa den Snak, som om Fader og Børn skulde være fremmede for hinanden. Nei, sagde han, det burde dog Haldan vide, at man hører til hvad man hænger sammen med, at jeg og mine Sønner kun udgiør eet Menneske og maa da ogsaa betragtes som eet Legeme. Den Pille kunde Haldan ikke døie, fandt, at det vilde være en Skam at afslaae Udfordringen længer, og vilde nu holde Stand, for med fuldgyldige Prøver paa Manddom at vise Spotteren hvad Pebersvend han var.</p>
		<p>Som nu Haldans Vei faldt igiennem en tyk Skov, stødte han paa en Eeg, der stod og hældede, den trak han op med Rod og Samt, strøg bare Grenene af, og fandt saa, han havde i den en god naturlig Kiølve, som ikke fløi af Skaftet. Med Eegen paa Skuldrene gik han videre, og kvad kort og godt, som følger:</p>
		<pre>Trods over Trods!
Her er jeg med min kullede Klods!
Nu snart skal vi lære,
Hvis Nakke kan bære,
Ubøiet den tungeste Vægt!

Trods over Trods! 
Hverken Green eller Løv har min Klods,
Men det tør jeg vove:
I Gothernes Skove
Knap Mage til Hæl-Stav man skar!

Trods over Trods!
Har I Hals som en Bul, har jeg Klods,
Den Halsen nok trykker,
Og Tindingen smykker
Med Skov-Mærker som kan forslaae!

Trods over Trods!
Man paa uvane Dyr lægger Klods,
Og Klods skal jeg lægge,
Trods Odd og trods Egge,
Paa Svenskerne, til de faae Skam!

Trods over Trods!
Nu paa Tilie dandser en Klods,
Ja, dandse og hoppe
Paa troløse Kroppe
Den skal, til de knuses som Smuld!

Trods over Trods!
Ret oprigtig svensk er min Klods,
Med Blod skal den tegne
I Fædrene-Egne,
At Frænden er Frænderne værst!
</pre>
		<p>Det var hans Ord og dermed gik han hen og slog Sigvald samt alle syv hans Sønner ihjel, thi paa Kiølven var al deres Styrke og Bisterhed spildt.</p>
		<p>I de samme Dage blev en vis Harthbeen bekiendt, skiøndt ikke for sin Dyds Skyld, thi hvad han satte sin Ære i, var at bortføre og beskiæmme Konge-Døttre, og slaae alle dem ihjel, der vilde forhindre ham i hans Ondskab. Det kunde heller aldrig nytte nogen Kæmpe, at ville maale sig med ham, thi han var en Jette, sine ni Alen lang, og knuste hvem der kom ham nær. Hvor som han foer, fulgde ham tolv Kæmper, hvis egenlige Bestilling det var, naar Bærsærke-Gangen vilde gaae paa ham til Utide, da at være tilrede og binde ham, til Raseriet fik Stunder at sætte sig.</p>
		<p>Samme Harthbeen kom nu ogsaa til Haldan, og udfordrede ham til at gaae i Kreds med sig og sine tolv Kæmper, Mand for Mand, men da Haldan baade strax sagde Ja, og lod sig derhos forlyde med, at saadanne Karle blæste han kun ad, saa blev Harthbeen med Eet, som han var besat, beed i Arrighed store Stykker ud af sit Skjold, tog den ene Nævfuld Gløder større end den anden, og kiørde i sig, løb lukt igiennem en luende Ild, og saa tilsidst, da han ikke vidste andet Galskab at hitte paa, trak han sit Sværd, og slog sex af sine egne Stalbrødre ihjel. Med de Øvrige gik han mod Haldan, som slog ham med en uhyre Kiølve sønder og sammen, og betalde ham saaledes paa eet Bræt Alt hvad han havde tilgode, saavel hos Kongen han fordrede ud, som hos de andre Konger, hvis Slægt han havde vanæret!</p>
		<p>Dog, Haldan havde en forunderlig Skiæbne, thi hvormange Prøver han end aflagde paa sin Mandhaftighed, var Skiæbnen, som det syndes, dog aldrig dermed tilfreds, men opfordrede ham bestandig, ved uformodentlige Hændelser, til at kæmpe paa Nye.</p>
		<p>Saaledes maatte han nu til Orlogs, for at tugte Egder, en Finnisk Viking, der med trende Skibe gjorde de Svenske Farvande usikkre, og plyndrede paa Kysterne. Haldan vilde ikke tage flere Skibe med sig, end Vikingerne havde, men deraf blev Følgen, at efter en haard Træfning fra Morgen til Aften, var man endda ligenær, saa Haldan maatte næste Dag udfordre Egder, og nedlægge ham i Tvekamp.</p>
		<p>Dette var knap vel forbi, saa spurgde man Nyt fra Norge, hvor en særdeles vældig Kæmpe, ved Navn Grim, vilde, med Sværdet over Hovedet, kudske Nisse-Kongen Hather til at give ham sin Daatter Thorilde. Hather gjorde nu vitterligt, at hvem der kunde skaffe ham Grim af Halsen, skulde faae Daatteren, og uagtet Haldan var en gammel Pebersvend, saa havde dog dette Kongens Løfte ikke saa liden Deel i, at han besluttede at tage op til Norge, og tugte den Skryder af en Kæmpe. Ved Indtrædelsen i Norge gjorde Haldan sig aldeles ukiendelig, ved at sværte sit Ansigt fra Øverst til Nederst, og da han kom hvor Kampen skulde staae, brugde han det Kneb, først at trække et Sværd, som han vidste Eggen blev døvet paa af Kæmpens onde Øine, men saa strax at smide det, og tage et andet. Med dette nydragne Sværd gik han Grim paa Livet, og tog med eet Snit Neder-Delen baade af hans Skjold og Brynie. Det var som Pokker, sagde Grim, hvem skulde tænkt din gamle Skræk var saa slem at bides med, og, ligesom han saa talede, kløvede han med sit Sværd Haldans Skjold fra Ende til anden, men Haldan var ikke seen, at nappe Armen af ham, førend han kunde faae den til sig igien. Vel greb Grim nu Sværdet i den venstre Haand, og stak Haldan i Laaret, men det var kun at hevne Kniv-Snit med Mygge-Stik, og Seieren var Haldans. Som en ædel Helt havde han vundet den, som en saadan benyttede han den ogsaa, thi ei vilde han have den Skam at slaae en saagodt som værgeløs Krøbling ihjel, men lod ham kiøbe sig løs, og beholde sit usle Liv.</p>
		<p>Thorildes Haand var, som sagt, udsat til Belønning for Seier-Herren, og den forsmaaede Haldan ingenlunde, men giftede sig med hende, hvorved hun blev Moder til en Asmund, fra hvem Norges Konger skal nedstamme, og agte det for en stor Ære, at kunne føre deres Stam-Tavle op til Kong Haldan.</p>
		<p>Endelig hændte det sig ogsaa, at en tapper Viking af ringe Herkomst, ved Navn Ebbe, gjorde sig saa næsviis, at forlange den Gothiske Kong Yngvins Daatter Sigrid til Ægte, og derhos ikke Mindre end Halv-Delen af hele det Gothiske Rige i Med-Gift. Der nu Haldan blev spurgt til Raads i denne Sag, sagde han til Yngvin: smør du kun den Karl om Munden med Snak, lov ham Alt hvad han forlanger, men hold Mig en Plads tilgode ved Gildes-Bordet, saa skal jeg nok gøre Brylluppet til Vind. Som sagt, saa gjort, Bryllups-Dagen kom, og Haldan kom med, men dog ei før langt ud paa Aftenen, og i en ganske fremmed Dragt og Skikkelse, saa Ingen skulde sagt, at det var Kong Haldan. Hvem han mødte i Gildes-Gaarden blev ganske bange, og forundrede sig over hvad den Rise af en Karl vilde der, men det fik man da at høre, saasnart han kom ind i Stuen, thi han spurgde strax: hvem det var, der sad ved Siden af Kongen, og da Ebbe nu svarede, at det var Kong Yngvins tilkommende Svigersøn, saa skulde man bare have hørt, hvordan Haldan begyndte at ringe for hans Øren, og spørge ham, om han da var ællevild eller ogsaa splittergal, siden han turde være saa fræk og dumdristig, at udstrække sine Arme mod en Kongelig Prindsesse, og saaledes, om det stod til ham, begrave den skinnende Ædelsteen i en Mødding; ja, som om det endnu ikke var nok, ovenikiøbet at forlange Hælvden af en Andens Konge-Rige! Imidlertid, endte han, er du Karl, saa kom an! og troe du mig, saalænge jeg har Hænder paa Skaftet, bliver der ingen Sild af, med hvad du har i Hovedet! Vel indvendte Ebbe, at det maatte dog vel blive Dag først, aldenstund det var kun Trolde, der sloges om Natten; men dertil svarede Haldan, snak du for din Æske! det er saa deiligt og klart et Maaneskin herudenfor, som om det var høi lys Dag; og enten nu Ebbe peeb eller sang, saa maatte han op fra Bordet, og ud i Kreds, hvor han blev nedlagt, og fik Liig-Kiste for Brude-Seng!</p>
	</section>

	<section id="chapter-26"
		class="chapter"
		style="page: book-7">
		<h2>Yngvin.</h2>

		<p>Haldan levede endnu nogle Aar efter det Bryllup, men døde saa hjemme i sit Fædreneland, og indsatte, da han ingen Børn havde, Yngvin til Arving saavel af hans Liggendefæ, som af Dannemarks Rige.</p>
		<p>Man veed saa imidlertid ikke meer om Yngvin, end at han faldt i et Slag mod sin Medbeiler Regnald.</p>
	</section>

	<section id="chapter-27"
		class="chapter"
		style="page: book-7">
		<h2>Sigvald.</h2>

		<p>Sigvald var en Søn af Yngvin, og han havde en Daatter, ved Navn Syrithe, som var saa vidunderlig ærbar, at imellem alle de Beilere, hun for sin Deiligheds Skyld omsværmedes af, var der ikke en Eneste, der kunde formaae hende til Saameget engang, som blot at see op paa ham; ja hun var saa sikker i sin Sag, at det blev en Aftale mellem hende og Faderen, at Den og ingen Anden skulde faa hendes Haand, som kunde med Elskovs-Tale aflokke hende et Øiekast. See, det var Piger, vi havde i gamle Dage, som holdt deres Øine hos sig selv, for at ikke Øienslyst skulde vække onde Tanker, men Sindets Tugtighed staae malet i et ærbart Ansigt!</p>
		<p>Imellem dem, hvis Hjerte brændte for Prindsessen, var der dog imidlertid en vis Other Ebbesøn, der hængde ved som en Borre, og vilde ikke give tabt, hvad enten det nu var hans store Bedrifter, som holdt Næsen i Veiret, eller ogsaa han kanskee især stolede paa sine høviske Sæder, og sin slebne, flydende Tunge. Nok er det, at han greb sig an af alle Kræfter, og søgde paa alle optænkelige Maader, at faae de Øien-Laage lettede, men maatte dog omsider, da han saae, at alle hans Kunster slog ham feil, med stor Forundring over Møens ubøielige Standhaftighed, gaae sit Skud.</p>
		<p>Nu var der, blandt Andre, ogsaa en Jette, som gierne vilde giøre sine Hoser grønne hos Prindsessen, men da han saae, at det var forgiæves, tog han Skeen i en anden Haand, og kiøbde en forslagen Kvinde til at være sig behjelpelig. Hun vidste snart at slikke sig ind hos Jomfruen, saa hun blev hendes fortroligste Kammer-Pige, og fik hende saa paa en Spadsere-Gang lokket med sig langt ud fra Kongens Gaard, hvor Jetten strax var ved Haanden, snappede Prindsessen, og førde hende til Jette-Stuen, han havde i en Bjerg-Klint. Der er ellers ogsaa dem der mener, at Jetten selv havde skabt sig i Kvinde-Lignelse, narret Jomfruen bort fra Hjem-Stavnen, og saa løbet af med hende.</p>
		<p>Aldrig saasnart kom Saadant imidlertid Other for Øren, førend han gav sig paa Farten, og randsagede Bjerget til han fandt Røveren, hvem han da slog ihjel, og befriede derved Prindsessen; men dog var dermed ikke alle Knuder løste, thi Jetten havde havt travelt med at slaae en Knude paa Jomfruens deilige lange Haar, saa indviklet, at der neppe var andet Raad, end at hugge den over.</p>
		<p>Nu havde da Other igien alle sine Garn ude, for at fange et mildt Øiekast, men det var alt omsonst, og, efter megen spildt Umage med at sætte Liv i de Øine, maatte han gaae bort med en lang Næse, thi til at tvinge eller vanære en saa høibaaren Møe, var han alt for ædel en Helt.</p>
		<p>Vildfarende vankede Syrithe nu længe omkring, som i en Udørk, og stødte saa endelig i Skoven paa en hæslig Ælle-Kvinde, som satte hende til at vogte sin Giede-Hjord. Her fandt hun atter en Befrier i Other, som prøvede hendes Standhaftighed med følgende Riim:</p>
		<pre>Pigelil! her er min Haand,
Vilst mit Raad du følge,
Kiærlighedens Rosen-Baand
Brat os skal ombølge!
Bedre dufter, som du veed,
Rosen dog, end Buk og Gied,
Dem du her mon drive!

Gak dog ei i Lede-Baand
Hos saa fuul en Kvinde!
Flye, o flye, her er min Haand,
Slig en Herskerinde!
Som en Dronning, frank og frie,
Følg du mig paa Hvalens Stie,
Venlig over Vove!

Gied og Buk i Flæng og Flok
Lad kun selv sig hytte,
Dem du fulgde længe nok,
Vov kun nu et Bytte!
Ag med mig i Bølge-Karm,
Læn dig kiærlig til min Barm,
Løn mig, som jeg længes!

Beilet haver jeg som Faae,
Fyrig, ufortrøden,
Lad dog nu de Sole smaae
Overstraale Møden!
Blink dog lidt, om aldrig meer,
Saa et Glimt dog glad jeg seer
Af dit kydske Øie!

Pige! kun et Øie-Kast
For min Elskovs-Varme!
Da jeg fører dig i Hast
Til kiær Moders Arme,
Da forvundet er din Sorg,
Gladelig din Faders Borg
Atter skalst du skue!

Revet ud af Jette-Kløer
Har jeg dig med Møie,
Løn Bedrift, som det sig bør!
Luk dog op dit Øie!
Ja, er det ei gyldig Grund,
Røre lad dig til Miskund,
See paa mig af Naaden!
<hr>
</pre>
		<pre>Men, Pige dog, har da en Skrue du løs!
At heller du vil, som en Landløber-Tøs,
For Hex vogte Gieder i Skove,
End bænkes paa Hynde i Zobel og Maar,
Og dele med Svenden de blideste Kaar,
Som Livet for dig vilde vove!
</pre>
		<p>Syrithe blev nemlig, uagtet Alt hvad Other sagde, staaende som en Støtte, og vilde ikke røre sine Øine af Stedet, sagtens af Frygt for, at skottede hun først til hvad hun havde for sig, kunde maaskee hendes Ærbarhed fristes og Beslutningen komme til at vakle. Hvor finder man nu saadanne Piger, som hun var, der ikke engang ved Elskerens heftigste Besværgelser lod sig formaae til Saameget som at blinke en Smule!</p>
		<p>Der nu Other saae, at end ikke ved tvende Gange at giøre sig høilig fortjent af Prindsessen, kunde han drive det dertil, at hun fik Øie for ham, da blev han kied af Legen, og skyndte sig, baade ærgerlig og skamfuld, ombord paa sin Flaade.</p>
		<p>Atter vankede nu Syrithe ællevild omkring mellem Klipperne, saalænge til hun havde knap Klæderne paa Kroppen, men da maatte det føie sig saa underligt, at hun, uden at vide hvor hun var, stødte paa Ebbes Herre-Sæde. Her udgav hun sig vel, af Blussel over sin usle Tilstand, for en Stodder-Unge, men Others Moder dømde strax, at hun var anderledes høit af Stand, thi, trods baade Pjalterne og det blege, grimede Ansigt, forkyndte den ædle Vext, af hvad Rod hun var rundet, og Adelskabet lyste hende ud af Øiet. Hun blev desaarsag paa det Artigste begegnet, og sat til Høibords, men Other lod som ingen Ting, og spurgde hende blot: <em>hvad hun gik med Slør for?</em> Imidlertid vilde han dog vide hendes Hjertes-Mening, lod derfor, som han holdt Bryllup med en Anden, og bad Syrithe holde Lyset for sig, der han gik ind i Brude-Kamret. Her stod hun da, til Vægen sang paa det sidste Vers, og Luen spillede paa Finger-Enderne, hvorved hun viiste den forunderlige Taalmodighed, ikke desuagtet at røre en Lem; saa man skulde troet, hun følde ikke det Mindste til Heden; men Sagen var dog nok den, at hun havde det indvortes alt for hedt, til at ændse efter Lyset; thi hvad bryder man sig om Skindet, naar Hjertet staaer i lysende Lue!</p>
		<p>Men Syrithe, sagde endelig Other, staae dog ikke der og forbrænd dine Fingre! Da opløftede Prindsessen rødmende sit Øie, og fæstede det mildelig paa Other.</p>
		<p>Dermed var Skue-Spillet endt, nu var Syrithe Bruden, og Spøgen blev til Alvor.</p>
		<p>Siden lod vel Sigvald Other gribe, og vilde havt ham hængt, som sin Daatters Vanærer, men Syrithe var da ikke seen med omstændelig at fortælle sin Bortførelse og følgende Skiebne, og derpaa skiænkede Kongen strax Other sin Naade igien, ja giftede sig ovenikiøbet, paa Syrithes Anbefaling, med hans Syster.</p>
		<p>Nogen Tid efter stod der et Slag i Sælland mellem Sigvald og Regnald, og det med de allermeest udsøgte drabelige Folk paa begge Sider, hvorover ogsaa Slaget, under stor Blods-Udgydelse, varede lige i tre samfulde Dage, uden at det endda var afgjort, hvem der skulde vinde; thi det var Haardt imod Haardt, og den Ene gav ikke den Anden Noget efter. Enten nu imidlertid Other tilsidst blev keed af den Lange-Leeg, eller der paakom ham en særdeles Ærgiærrighed, Nok er det: med sit Liv i sin Haand brød han paa, hvor Fienden stod tykkest, trængde sig ind i Kong Regnalds Skjoldborg, og slog ham midt i Kredsen af hans tappreste Kæmper.</p>
		<p>Saa vandt de Danske, i et Øieblik var Sagen afgjort, og det Mærkværdigste ved hele Slaget blev nu, at det paa Svenskernes Side tog en Ende med Forskrækkelse, thi kom der ikke nu en saadan Rystelse over Rigens Pillere, at, eftersom mig er fortalt, var der ikke mindre end fyrgetyve gode Herrer af de Allertappreste, som fægtede med Hælene. Men hvad skal man sige, naar selv Kæmpen for alle de Andre, Stærkodder, som dog ellers ikke var skye for Skrald, eller bange for sin Trøie, naar selv han, hvoraf veed ikke jeg, fik Rædsel i Kroppen, og vilde heller flye med Flokken, end staae med Æren. Dette maa imidlertid, vil jeg troe, have hængt saaledes sammen, at det var vor Herre selv, som lod Frygt falde paa ham, for at han kunde lære, at ihvor stor en Helt han end var, saa var han dog ikke meer af Jern og Staal end andre Mennesker; men skulde med sit Exempel stadfæste, at uden Lak er Ingens Lykke her i Verden!</p>
		<p>For Resten saa tyede Stærkodder og alle hans Stalbrødre, som Sværdet havde skaanet, til den navnkundige Sørøver Hake, og gave sig med ham i Ledtog.</p>
	</section>

	<section id="chapter-28"
		class="chapter"
		style="page: book-7">
		<h2>Siger.</h2>

		<p>Siger blev Konge efter sin Fader Sigvald, og havde tre Sønner: Sigvald, Alf og Alger, men kun een Daatter, som hedd Signe. Mellem Sønnerne var Alf Hoved-Manden, overgik sine Brødre saavel i Skiønhed som Manddom, og drog meget til Søes i Herrefærd. Blandt Andet er han især bekiendt af sit usædvanlig lange og deilige Haar, der glindsede og skinnede som Sølv.</p>
		<p>Paa samme Tid skal der have levet en Gothisk Konge, ved Navn Sigvord, hvis Sønner: Vemund og Østen ere mindre bekiendte, end Daatteren Alvilde, der ligefra Barnsbeen var saa undseelig, at hun gik med Slør baade tidlig og silde, for ikke ved sin Deilighed at lede Nogen i Fristelse. Samme Prindsesse blev af sin Fader sat i stærk Forvaring, og maatte ydermere selv opføde en Øgle og en Hugorm, der naar de voxde til, skulde ligge Vagt for hendes Jomfru-Bur. Man seer nok, det var ingen Spøg, at stikke Næsen ind ad en Dør, der var hængt saadan en Klods paa, og da det ovenikiøbet var gjort til en sat Ret, at hvem der prøvede sin Lykke, og kom til Kort, skulde Hovedet hugges af og sættes paa Stage, saa maatte rigtig nok Skye-Haarene være blæst af de Karle, der vilde vove sig i den Skiærsild. Saadan en Karl var imidlertid Alf Sigersøn; hvo Intet vover, kun Lidet vinder, tænkde han, og meldte sig dristig som Jomfruens Beiler, hvorpaa man svarede, at det maatte han snakke med Vogterne om, som laae for hendes Dør, thi det var en Kongelig Forordning, at hvem der fik Magt med de Dyr, skulde have Prindsessen for et godt Ord. For nu at giøre Fienderne des gridskere paa sig, axlede han et blodigt Skind, og gik saa frem for Borge-Ledet, hvor den første han mødte, var Øglen, som han opvartede med et gloende Jern, han havde i en Tang, saa den fik nok, og trillede steendød omkuld. Derpaa kom Hugormen, men skiøndt den snoede sig som en Aal, fik den dog et Kaste-Spyd lige i Flabben, og dermed sit Livsbrød.</p>
		<p>Da nu Alf saaledes var blevet Seier-Herre, havde han, efter Aftalen, lovlig Fordring paa Prindsessens Haand, men desuagtet spiiste Sigvord ham af med det tvetydige Svar, at hvem hans Daatter, efter modent Overlæg, fandt god nok til Brudgom, var ogsaa ham god nok til Sviger-Søn. Det var imidlertid ikke ham selv, men Dronningen, som havde et Horn i Siden paa Alf, og hun skyndte sig nu at komme under fire Øine med Daatteren, og fritte hende ud. Vel fandt hun Alvilde ganske indtaget af Prindsens Mandhaftighed, men naaede dog sin Hensigt, ved at skiælde og smælde, og skamme hende ud, som en letfærdig Tøs, der glemde al Ære og Tugt over de smukke Mandfolk, thi det var godt at see, sagde hun, at det var ikke her Dyd og Manddom, men kun et glat Ansigt og et Par skielmske Øine, der kom i Betragtning. Herved oprørtes nemlig Alvildes Stolthed, saa hun lod haant om den danske Prinds, lod sig Mandsklæder skiære, kastede Kaaben, og blev, af en Mø saa blye, til den grummeste Viking, ja, da hun, i Selskab med endeel andre Møer, der havde faaet samme Lyst, stødte paa en Flok Vikinger, som havde havt den Sorg i et Slag at miste deres Høvding, blev hun af dem, for sin Deiligheds Skyld, udvalgt til hans Eftermand, og beviiste med Karle-Stykker, de tog ikke Feil ad Kraft som ad Kiøn.</p>
		<p>Dog, for at ingen skal falde i Staver over Talen om disse mandhaftige Møers Orlogs-Færd, saa tjener til Efterretning, at i gamle Dage var der danske Skjold-Møer, som hardtad deres hele Leve-Tid gik i Mandfolke-Klæder, og fulgde Krigen, istedenfor at sidde i Kakkelovns-Krogen og blive forkiælede baade paa Sjæl og Legeme. Det var altsaa Piger, som havde fattet Lede til den fine Leve-Maade, og vilde heller lære sig til at taale Ondt, de tog Afskeed med al Kvindagtighed og Vægelsind, og paatvang sig mandig Barskhed; ja, hvad mere er, det lykkedes dem saa vel, at hvem der saae deres Kæmpe-Færd, maatte troe, den var dem i Kiødet baaret, ei i Klæderne skaaret; men rigtig nok var det jo ogsaa for det Meeste særdeles fyrige, favre og ranke Møer, som valgde det Haandværk. Sært nok, at de Pigebørn saa reent kunde glemme, hvad de hedd, saa de kaarede Vaaben-Gnye for Elskovs-Viser, favnede Sværd for Unger-Svende, tørstede ei efter Kys, men Blod, vilde nappes heller end klappes, og før klæde Val end Brude-Bænk; ja med Fingre, skabde til at tvinde Traad og Silke, slaae Spydstagers Væv, og skyde med Staal paa Unger-Svendene, de fødtes til at fælde kun med Glugge-Buens favre Pile!</p>
		<p>Saameget i Forbigaaende, og for nu at komme til Alvilde igien, da er det at mærke, at Alf lod ikke Modet falde, men flakkede omkring paa Havet efter Fuglen, som var fløiet ham af Hænderne, og ændsede ei, hvad Møie dermed fulgde.</p>
		<p>Under denne Seilads stødte Alf en Vinter paa Blakmannernes Flaade, og med det Samme skruede Isen til om Skibene, saa det var umueligt, om man end lagde alle Aarer om Borde, at roe en Kabbel-Længde. Der var da ikke andet for, end at blive liggende, men da saa Frosten blev ved, og Søen kunde bære, befalede Alf sine Folk, at smide Skoene, og stikke i Rend paa Hose-Sokkerne hen over Isen. Ha, ha, tænkde Blakmannerne, de trække ud, for desbedre at kunne fægte med Hælene, men, da det saa kom til Slag, fik de Andet at vide, thi de med deres glatte Saaler skræntede hvert Øieblik; de Danske derimod, som havde en fast Fod at staae paa, gik dristig frem og blæste dem omkuld.</p>
		<p>Efter denne Seier satte Alf sin Kaas ad Finland til, og skikkede, da han kom til en snever Bugt, først sine Speidere ind at forfare Leiligheden. De kom tilbage med den Beskeed, at der laae ikke uden et Par Skibe i Havnen, og det var, som vi siden skal høre, Alvildes, men hun var ikke den Kvinde, som lod To holde sig til den Tredie kom, og aldrig saasnart mærkede hun, at der var fremmede Seilere i Farvandet, førend hun i en Hast lod giøre klart, og roede efter dem af alle Kræfter. Vel meende Alfs Stalbrødre, det var en Skam for en heel Flaade, at lade sig angribe af saadant et Par Snekker, men han svarede, det var en større Skam, om Nogen skulde komme og fortælle Alvilde, at han var gaaet over Stav for det Par Skuders Skyld, thi det er kun Tomme-Liden, sagde han, ikke saa navnkundige Kæmper, der har andet end Skam af, at æske Fluer i Kreds.</p>
		<p>Imidlertid kom Alvilde, og da nu Slaget begyndte, kunde de Danske ei noksom forundre sig over, hvilke deilige, vimse Fiender, de i Dag havde faaet; men Alf gjorde Pinen kort, sprang over paa Alvildes eget Skib, og gjorde snart reent Bord, fra Forstavnen lige op til Lyftingen. Ligesom nu det var skeet, kom hans Stalbroder, Borkard, til at slaae Hjelmen af Alvilde, og det saae han da strax paa Hagen, at her maatte skiftes Vaaben, og at det var ikke Kinder man skulde klappe med Staal-Handsker. Hvem der nu blev glad, det var Alf, hvem Fuglen, han saa utrættelig, trods alle Farer, havde flakket Verden om efter, nu var fløiet lige i Hænderne. Han tog da nu flux sin Fæstemøe i Favn, som derpaa maatte skifte Klæder, og blive Kvinde igien, og hun blev siden ved Alf Moder til Gyrithe. Borkard blev ved denne Leilighed ogsaa gift, og fik en Veninde af Alvilde, ved Navn Gro, med hvem han avlede en Harald, som i den senere Tid blev kaldt Hyldetan.</p>
		<p>Næste Foraar efter denne Begivenhed fulgdes Alf og Alger ad paa Vikings-Tog, og som de nu strøifede vidt omkring, kom de engang til at støde paa en Nisse-Konges, Hamunds, tre Sønner: Helvin, Hagbard og Hamund med hundrede Skibe. Med dem sloges de den hele udslagne Dag, til endelig deels Træthed og deels den sorte Nat skildte dem ad; men derpaa begyndte man at handle om Forlig, og et saadant kom virkelig istand den følgende Dag, især, fordi man paa begge Sider var blevet saa medtaget, at man havde ingen Kræfter til at begynde, hvor man slap, saa de gjorde nemlig en Dyd af en Nødvendighed, som det da altid er Tilfældet, naar Ligemænd nappes, at lige Trætte kommer bedst til Rette. Hagbard fulgdes derpaa hjem til Dannemark med Sigers Sønner, og kom, dog dem uafvidende, deres Syster Signe saa vel i Tale, at hun tilsidst lovede ham i Hemmelighed sin Ære og sin Troe.</p>
		<p>Paa samme Tid var der kommet en tydsk Durchlauchtighed, ved Navn Hildegisel, herind, for med sin Skiønhed og sine Ahner, som var hvad han kryede sig af, at beile til Signe, men hun slog svart med Nakken ad den Flødskiæg, som kun var sin Faders Søn, og vilde giøre Lykke med Stamfædrenes Bedrifter, som han ei havde Mod til at ligne. Derimod syndes Signe at være ganske forelsket i Hake, for det Ryes Skyld, der gik af hans Helte-Gierninger, thi hvad hun agtede hos en Mand, var ei Kvindagtighed men Kraft, og hende stak ei glindsende Hud men skinnende Bedrift i Øinene, saa hun forstod, at ved Siden af Dyd og Manddom falder al udvortes Deilighed reent igiennem, saa de Ting er aldrig at sammenligne. Saaledes finder man dog undertiden Piger, hvis Hjerte vender sig fra den smukkeste til den ædleste Beiler, skue ikke Hund paa Haar, eller Mand paa Mund, men see lidt dybere, og optændes kun til Kiærlighed af hvad som indenfra udlyner. </p>
		<p>Nu traf det sig engang, at Signes Terner kom paa Tale om de unge Karle, hvem der bar Prisen, og da satte Signe Hildegisel langt under Hake, sigende: at hos den Ene skulde Skabningen, som det eneste Priselige, giøre alting klart, hos den Anden derimod var der en indvortes Deilighed, som virkelig kastede Glands paa det vanhældede Ansigt; ja, det var ikke nok, at Signe saaledes roste ham i dagligdags Stiil, hun skal endogsaa have sat Rosen paa Riim, og kvædet, som følger:</p>
		<pre>Rød og hvid er ei hans Kind,
Men det kiække ædle Sind,
Lyser ham af Øie:
Under Kamp blev Kinden bruun,
For hans Skiæg de fine Duun
Maae sig vel nedbøie!

Kiøn er Mand, som han er kiæk,
Legems-Bryst og Legems-Bræk
Helte-Aand erstatter,
Barskhed hos den ædle Mand,
Hvo som fik paa Dyd Forstand,
Laster ei men skatter!

Ikke paa den blanke Hud,
Men i Hjertets Sølver-Brudd,
Glands er paa sin Hylde,
Mellem Sværd i Vaaben-Gnye
Helten vandt sig Roes og Rye,
Som kan Graat forgylde!

Hildegisel derimod,
Hvid og rød som Melk og Blod,
Kun en Stund mon braske,
Kinden falmer Aar for Aar,
Er som Guld <em>endnu</em> hans Haar,
Snart er det som Aske!

Dyd og Pryd har hver sit Kaar:
Pryd forgaaer, men Dyd bestaaer,
Den skal Rosen arve,
Sminkes op kan hver en Last,
Men, som Dug for Soel i Hast,
Svinde maa dens Farve!

Saa ei falmer Heltens Krands,
Varig er den ægte Glands,
Aar den ei forandrer,
Synker Helten end i Grav,
Dog hang Priis ved Saga-Stav
Tiden giennemvandrer!

Lad da Mængden love kun
Skal og Skin med Daare-Mund,
Glemme ret at dømme!
Skam og Spot af mig dog faaer
Glatten Kind og gule Haar,
Dyd vil jeg berømme!
</pre>
		<p>Uagtet det nu skulde lade, som om det var Hake Rosen gjaldt, saa syndes dog Alle hvem der hørde Visen, at det var Hagbard meent, og Hildegisel, der blev saa vreed som en Tydsker, over at han skulde staae tilbage for Hagbard, leiede den blinde Bolvise til at sætte Splid imellem Sigers og Hamunds Sønner. Samme Bolvise var nemlig en af de to Oldinger, som Siger immer havde om sig, og hvis Raad han for det Meste fulgde, kloge vare de begge, men i Øvrigt saa forskiellige som Nat og Dag, thi den Enes Lyst var det at bilægge Tvist og Uenighed, den Anden, Bolvise, var derimod aldrig gladere, end naar han kunde giøre Venner usaattes, og hvor han derfor øinede en Tvedragts-Gnist, der pustede han til af alle Kræfter. Saaledes gik han da nu først paa Ræve-Kløer til Sigers Sønner, og stræbde paa alle muelige Maader med Løgn og Bagtalelse at sværte Hamundingerne for dem, og immer var det Omkvædet paa Visen, at det var en Yngel, som aldrig havde for Skik at holde Troe og Love, og maatte derfor holdes i Ave, ei med Eed og Aftale, men med Kniven paa Struben. Kun alt for godt lykkedes det ham at sønderrive Venskabs-Baandet mellem Unger-Svendene, thi det gik saavidt, at Alf og Alger angreb og nedlagde Helvin og Hamund i den saakaldte Hamunds-Fjord; og maatte saa siden selv drikke samme Skaal, da Hagbard, som i det Fjerne spurgde sine Brødres Fald, kom med friske Folk og tog Hevn. I dette Slag var ogsaa Hildegisel med, og slap derfra, dog ikke heelskindet, thi han blev skudt i Flugten med et Spyd igiennem begge sine Bag-Fjerdinger, hvorved han ikke alene selv fik Spotten til Skaden, men gav kun alt for god Anledning til at skose Tydskerne, som hans Landsmænd.</p>
		<p>Med saa forrettet Sag tog Hagbard Kvinde-Klæder paa, og vovede sig muttersene op til Sigers Gaard, for at minde Signe om sit Løfte, som om han meende, Syster sigted ei Brødres Bane; men Sagen var dog nok den, at Kiærlighed skyer hverken Ild eller Vand, og at, hvor stor hans Brøde end var, forjog dog Tanken om Pigens Trofasthed al Tvivl og Frygt af hans Bryst.</p>
		<p>For nu imidlertid at giøre sig et Ærinde gav Hagbard sig ud for en af Hakes Skjold-Møer, som havde Bud fra ham til Kong Siger, og blev paa den Regning anviist Natte-Leie i Fruer-Buret. Vel forundrede Smaapigerne sig, der de tvættede og tørde hans Fødder, og spurgde, hvordan det kunde være, at hans Been var saa laadne, ligesom da ogsaa hans Hænder var barkede at føle paa, men derpaa gav han dem følgende svar:</p>
		<pre>Harver først, hvad jeg har pløiet,
Da I veed, hvad jeg har døiet!
Over Stok og Steen man færdes,
Sagtens maa da Huden hærdes!
Følg i Verden Kampens Norne,
Skuur med Gruus, og tør med Torne,
Sveed og frys, og vank i Skove,
Skvulp og vip paa steilen Vove,
Hop paa Spyd, og dands paa Skier!
See, om da ei Saalen svier,
Om ei mellem Odd og Egge
Eder voxe Haar paa Lægge!

Mener I, at disse Lemmer,
Som den haarde Brynje klemmer,
Som de hvasse Sværde klappe,
Kan, som Eders, under Kappe,
Under Maar og hviden Liin,
Holde Huden blød og fiin!
Tænker I, at disse Hænder,
Hvori Spyd for Naal sig vender,
Være kan saa bløde, hvide,
Som om jeg ved Eders Side
Daglig kun i lune Kammer,
Dreied Rokke-Hjul og Rammer
</pre>
		<p>Signe vidste godt at lade, som hun troede hvert Ord, og sandede det ydermere med ham, ved at sige:</p>
		<pre>Maa man ei være sit Arbeide liig!
Er der ei Forskiel paa Kys og paa Krig!
Haanden, som bruger den mægtige Naal,
Hvormed der stikkes og sømmes i Staal,
Haanden, som fører den vældige Sax,
Hvormed de Hoveder klippes som Ax,
Vorder vist ikke saa blød og saa fiin,
Som den der piller paa Uld og paa Liin!
Fingrene fine og fedt vilde due
Til at faae Bugt med en haardnakket Bue,
Til at handtere paa skummende Baare
Begede Takkel og bugede Aare!
Skjold-Møen haver ei Hvile i Buur,
Fort maa hun følge den skingrende Luur,
Spydene slynge og Sværdene svinge,
Saa at af Fingrene Blod-Straaler springe!
Husker, at Haanden, saa barket og haard,
Spinder Bedrifter, som vi spinde Blaar!

Sagtens maa ogsaa vel Saalerne hærdes,
Naar baade tidlig og silde man færdes,
Naar man ved Strande, paa stenede Bred,
Vanker saa mangt og saa mødigt et Fjed!
Sagtens giør det ikke Fødder saa fine,
Som naar de knap over Tærskelen trine,
Træde paa Gulv og paa blommede Enge,
Flyttes som videst i Jomfruens Vænge!
</pre>
		<p>Som for at giøre Ære ad den fremmede Møe, tog nu Signe Hagbard til sig i Senge, og da kom det sig gierne, under anden Elskovs-Tale, at Hagbard tog Ordet, og sagde:</p>
		<pre>Faaer det din Fader at vide,
Hvem du har her ved din Side,
Da er ei derpaa at tænke,
Han skulde Livet mig skiænke;
Sønnerne hans har jeg fældet i Havn,
Og som om det var for Lidet endda,
Uden hans Vidende, uden hans Ja,
Daatteren tager jeg lønlig i Favn!
Ikke saa hjelper vist Bøn eller Bod,
Daatterens Ære og Sønnernes Blod
Faderen hævner med Egg og med Odd,
Saa, hvis jeg fanges, er Døden min Lodd!

Men, hvis din Fader mig fage
Ynkelig tager af Dage,
Glemmes da ei, naar jeg lægges i Jord,
Troskabens Løfte med Kiærligheds Ord,
Favner da ei liden Signe igien
Mand eller Svend!
Siig mig, o siig mig, du eneste Møe,
Som jeg har elsket og bedt under Øe,
Siig mig, min Freia, o Kiæreste, siig:
Hvad vilst du giøre, naar jeg ligger Liig!
</pre>
		<p>Dertil svarede Signe og sagde:</p>
		<pre>Hvorefter mon leve jeg skulde,
Naar du ligger kold under Mulde!
O, troe du mig, Kiæreste fiin,
Din Dødsdag den vorder og min!
Maa du under Øxen dig bøie,
Ja, hvor du end lukker dit Øie:
Paa Straa, under blinkende Sværd,
Hvad heller paa skummende Bølge,
Ei længer jeg Livet har kiær,
Mig lyster kun flux dig at følge,
Afsjælet paa selvsamme Viis,
Thi Hjertet slaaer høit for den Priis:
Sin Hagbard saa troe, liden Signe
I Død som i Liv vilde ligne!

O, troe dog for vist: ingenlunde,
Selv ei under Øxe og Sværd,
I Døden forlade jeg kunde
Den Svend jeg af Hjertet har kiær;
Hvem først jeg min Finger lod kryste,
Hvem først jeg i Kiærlighed kyste,
Ja, som jeg tillod, uden Hinder,
Mig Rosen at kysse af Kinder!
Saasandt som til Ord af den Bedste
Blandt kvinder man Tillid tør fæste,
Et sikkrere Løfte paa Jord
Ei gjordes, end Eden jeg svor!
</pre>
		<p>Dette Signes Ord vederkvægede Hagbard saa, at han ei mere ændsede Faren, han svævede i, thi han fandt, at ham kunde ei times den Kvide, der maatte lignes ved Glæden, det Kiærligheds-Løfte indgiød ham.</p>
		<p>Røbet var Hagbard alt imidlertid af en Terne, og brat stode Sigers Drabantere for Dørren og bankede paa. Op sprang Kæmpen, værgede sig mandeligen, og fældte ikke Faa, før de kom over Tærskelen, men, efter en langvarig Kamp, blev han dog overvældet, og førdes, som en fangen Mand, saa frem paa Thinge.</p>
		<p>Der han nu skulde dømmes, blev der Splid i Menigheden, thi vel raabde strax Endeel, at han skulde skee al Landsens Ulykke, for Misdæder han var, men dog raadte Bolvises Broder: Bilvise, og Andre med ham, til at fælde en mildere Dom, og erindrede med Bifald, hvorlunde selv Klogskaben bød: heller at tage Nytte og Gavn af saa mandig en Helt, end at opoffre ham, for at styre en grusom Hevngierrighed.</p>
		<p>Men see, nu stod Bolvise op, svor og sagde, at de maatte skamme sig for en Ulykke, som vilde med Kiællinge-Medlidenhed neddæmpe Folkets retmæssige Harme, og raade Kongen til at vise Naade, hvor Retten ubøielig krævede Strænghed. Hvor kan man dog, sagde han, endog kun blot tænke sig den Muelighed, at Kong Siger skulde lade Naade gaae for Ret, eller røres til Medynk, her, hvor Talen er om ham, der først berøvede Kongen, i tvende Sønner, hans Alderdoms Trøst, og saa ydermere forførde hans Daatter, beskiæmmede hans hvide Haar!</p>
		<p>Disse Ord gjorde Udslaget, Hagbard, som nys stod paa Nippet at vorde benaadet, fik nu med Eet hartad hele Thinget imod sig, Bolvises Mening seirede, og ved de fleste Stemmer dømdes Hagbard, som en Misdæder, fra Livet.</p>
		<p>Brat blev nu Galgen reist, Dronningen iskiænkede Hagbard en bitter Skaal, hvori hun bad ham slukke sin Tørst, og udøste, i det hun rakde ham Hornet, sin Galde i følgende Riim:</p>
		<pre>Nu Sagen er reen,
Thi Alle som Een
Udtordnede her:
Din Død est du værd!

Nu, Hagbard, afdrukket
Har Blod du som Vand,
Vist plager uslukket
Dig Tørsten som Brand,
Den brat skal jeg lædske,
I Hornet, see her!
Der skummer en Vædske,
Som vel er dig værd!
Tag Hornet, Uhyre,
Vær kun ikke rædd
For Dødninge-Syre
Paa Niffelhjems Bredd!
Sæt dristig til Munden
Den Skaal, og giør Skiel!
Drik ud den til Bunden,
Og far saa til Hel!

Ja, hold dig nu tapper!
Din Frue, lidt suur
Paa Hyndet alt klapper
I Dødninge-Bur,
Der brat skal du bænkes
I Bure, og skiænkes!
Mens Kroppen sig hæver
I Galgen mod Skye,
Du aandig nedsvæver
Til Niffelhjems Bye!
</pre>
		<p>Rask greb Unger-Svenden om Hornet, og svarede gierne, som følger:</p>
		<pre>Hil være Kalken, den sidste jeg smager!
Hil være Haanden, hvori jeg den tager!
Hil være Haanden, som løfted med Vælde
Sværd til, o Kvinde, din Afkom at fælde!

Held mig, thi ei uden priseligt Minde,
Trøstig jeg ganger nu Gladhjem at finde!
Hevnet i Tide, jeg uden at grue,
Hærfaders Kæmper tør skue,
Skikket jeg haver fra Valen
Høibaarne Forbud til Salen;
Jeg har i Skjoldunge-Blod
Badet min Haand og min Fod!

Vee dig, du rasende Nidinge-Kvinde!
Vee dig, du raser og spotter i Blinde!
Segned ei for mig i blomstrende Alder
Svendene, som dine Sønner du kalder!

Hanen, hver Morgen han ryster med Vingen,
Galer til dig: end i Dag kommer Ingen!
Vee dig, ja vee dig, og vrid dine Hænder,
Ei saa usalig en Moder jeg kiender,
Sønneløs est du hver Aften og Morgen,
Døden har fanget din Glæde i Giem,
Bankes der tidlig og silde paa Borgen,
Aldrig til dig ride Sønnerne hjem!
</pre>
		<p>Saaledes hævnede han sig for Hælfærds-Trudselen med at ihukomme Sønnernes Fald til Moderens Forsmædelse, og smeed med det Samme Hornet til Dronningen, saa Vinen sprudede og sprang i hendes Ansigt.</p>
		<p>Signe sad imidlertid hos de grædende Terner, tog Ordet, og sagde: har I nu Hjertelag til, Smaapiger, at giøre som jeg? Ja, sagde de, og svor derpaa, Alt hvad dig lyster, skiøn Jomfru, skal være vor Lov! Da brast hun i Graad, og sagde hulkende: da vil jeg i Døden nu følge den eneste Svend, jeg har favnet i Live, og vil I som jeg, da, saasnart vi see Tegnet fra Vagten, da Blus under Bure, Sløret om Halsen, op under Loftet, og skamlerne bort! Der nu Alle gave hertil deres Minne, da stod Signe op, og skiænkede for dem af den klare Viin, som til Husvalelse i Dødsens Angest!</p>
		<p>Nu ledtes da Hagbard op paa Bakken, som bærer hans Navn, og han gik til sin Død, men som han nu stod under Galgen, da vilde han dog forsøge sin Kiærestes Troskab, og bad desaarsag Rakker-Knegtene først at hænge hans Kaabe, fordi, sagde han, det vilde være ham en Fornøielse derved at faae et klarere Billede af sit forestaaende Endeligt. Heri føiede man ham ogsaa virkelig, og Signes Speider, som tog Feil, og tænkde det var Hagbard selv, der hængde alt, skyndte sig at melde det til Pigerne i Bur, hvorpaa de flux stak ild paa Huset, og hængde sig høit under Loftet.</p>
		<p>Der nu Hagbard mærkede, at der var Ildløs i Kongens Gaard, og saae de klare Luer slaae ud af det ham velbekiendte Sove-Kammer da forsikkrede han, at Glæden over saa trofast en Kiærlighed var meer end Nok til at forsøde Dødens Bitterhed, ja han skyndte nu selv paa sine Bødler, og viiste, hvor lidt han ændsede Døden, i det han kvad:</p>
		<pre>Rask, I Svende, nøler ikke
Griber kun i Top mig snart,
Høit i Veiret nu med Strikke,
Hæver mig kun med en Fart!
Sødt det er, paa Luftens Bølge,
Favre Brud! dig rask at følge!

Hører I det Brag af Luer!
Seer I hist det røde Tag!
Seer I, over Hallens Buer
Vaier Troskabs røde Flag.
Kiærlighed fra Signes Kammer
Blusser ud i gyldne Flammer!

O, hvor det mit Hjerte fryder;
Ord du holdt, O pige sød!
Over Hallen høit det lyder:
Lige troe i Liv og Død!
Hvad som Kvinde sødt du loved
Som en Helt du holdt og voved!

Kiærlighed kan aldrig dølges
Blussende den bryder ud,
Smukt vi ud af Verden følges,
Som en Brudgom med sin Brud,
Aldrig briste, skiøndt de brage,
Rosen-Baand fra Ungdoms-Dage!

Held da mig, som vandt i Støvet
Slig en trofast Venne-Viv!
Eensom ikke og bedrøvet
Ender jeg mit Kæmpe-Liv,
Med en Fylgje som den bedste
Jeg skal Valhals Guder giæste!

Knytter mig med korte Tømmer
Kun til Luftens kolde Hest!
Døden mig til Fryd kun dømmer,
Bringer hvad mig huer bedst,
Høre skal i grønne Sale
Brat jeg Slag af Nattergale!

Lystig, lystig, op ad Stige!
Dybt jeg føler, vist jeg veed:
Selv ei i de Dødes Rige
Døer den ægte Kiærlighed,
Signelil, min troe Veninde,
Hisset skal med Fryd jeg finde!

Høit i Syden som i Norden
Lyde skal vor Bryllups-Sang,
Ja, i Himlen og paa Jorden
Tone skal med Høitids-Klang:
Lige troe, og lige ømme,
Salige de sammenstrømme!
</pre>
		<p>Ordet var endnu i hans Mund, da kvaldes han under Bøddelens Haand.</p>
		<p>Af denne Oldtids-Begivenhed findes endnu paa Aastederne enkelte dunkle Spor, som bestyrke Fortællingen, thi baade bærer Marken, hvor Hagbard endte sine Dage, Navn efter ham, og ikke langt fra Sigers Bye seer man en Forhøining, der har megen Lighed med et ældgammelt Brandsted af en Herregaard, ligesom da ogsaa en Bonde skal sammesteds have pløiet en Bjelke op, som den der fortalde det til Biskop Absalon, gierne selv havde seet.</p>
		<p>Dog, for at komme til Fortællingen igien, det Brede var endnu tilbage, thi der Hake Hamundsøn spurgde til Hybernland, hvor ynkelig en Skiæbne hans Brødre havde fristet, da foer han over Havet ad Dannemark til, at hevne Skade; dog fik han ikke alle sine Kæmper med, thi baade Sællandsfaren Haagen Vigersøn, og Stærk-Odder, som Begge, ligefra Regnalds Fald indtil denne Dag, havde staaet ham troelig bi, de toge nu Orlov og gik deres Skud. Hver af dem havde dertil saa sine egne Grunde, thi til det samme Skridt dreves den Ene af Taknemmelighed, den Anden af sønlig Ømhed: Haagen kunde aldrig nænne at løfte Avindskjold mod sit Fædreneland, eller bære det over sit Hjerte at staae ene som en Broder-Morder mellem to hinanden fremmede Hære; Stærkodder, som havde været Giæst i gamle Kong Sigers Gaard, vilde heller ingenlunde føre Vaaben imod ham, saa Folk skulde sagt, han betalde Godt med Ondt. Saaledes finder man vel endnu Enkelte, i hvis Øine Giæste-Retten er saa hellig, at de for ingen Priis lade sig bevæge til at giøre dem Fortræd, under hvis Tag de komme ihu at have fordum hvilet som velkommen Giæst!</p>
		<p>Hvor stort imidlertid end Tabet var af saadanne Kæmper, saa ændsede dog Hake det ei ved Siden af det større, han nys havde liidt, da Brødrene faldt, men blev ved sit Forsæt, og løb med sin Flaade ind i en Havn, der paa Dansk kaldes Hærvig, som man kunde sige: Krigshærenes Viig. Her gjorde han Landgang, og slog sin Leir netop paa det Sted, hvor Esbern i vore Dage har, til Skyts for Egnens Beboere, anlagt en befæstet Bye, som prægtig kan holde de grumme hedenske Sørøvere tre Skridt fra Livet.</p>
		<p>Hake deelde nu hele sin Styrke i tre lige Dele, lod den ene blive der i Havnen, skikkede to Tredie-Dele af Flaaden, blot med nogle faae Roers-Karle paa, op ad Sus-Aa, for at kunne tye til den i Nødsfald, og drog med Resten af Mandskabet til Fods ind i Landet, men for at fare ubemærket, holdt han sig immer til Skovene, som der da var Guds Velsignelse af paa den Kant, istedenfor at nu er hele Strækninger lagt under Ploven, saa nær som lidt Pur-Skov man støder paa alt imellem. Hvor nu endelig Skoven slap, lod Hake sine Folk hugge Grene af Træerne, for at, naar de kom ud paa den vindaabne Mark, de da kunde føre, saa at sige, Skov og Skygge med sig. Desuden saa, for at de skulde være deslettere til Beens, lod han dem kaste baade Balg og Brynie, og fare frem med dragne Sværd, en Handling, man har søgt at giøre udødelig, ved at opnævne baade et Bjerg og et Vadd eller en Veile derefter.</p>
		<p>Tvende Skjold-Vagter slap Hake ved Natte-Tide uændset forbi, men den tredie blev dog det underlige Optog vaer, og bankede Kong Siger op med de Ord: et besynderligt Budskab har jeg at bringe, thi, for mine Øine at see, er der en heel Hob grønne Smaa-Træer underveis til vor Bye, og gaae, alt som det var levende Folk. Hvorlangt, sagde Kongen, er Skoven vel borte? Ih, sagde Kuren, han er her strax ude paa Marken. Ja saa, sagde Kongen, saa er det Vidunder mit Varsel! </p>
		<p>See, det er Oprindelsen til, at en afhugget Green, som Grøden er i, og Bladene paa, hedder i Folke-Munde en Hæl-Stang eller et Liig-Træe.</p>
		<p>For nu dog ikke at indeklemmes i Gyderne, skyndte Kong Siger sig ud af Byen, og tog der paa en Slette mod Fienden med væbnet Haand; men tabde Slaget, og faldt selv ved den saakaldte Val-Brønd, det er Ligenes eller de Slagnes Brønd. </p>
	</section>

	<section id="chapter-29"
		class="chapter"
		style="page: book-7">
		<h2>Sigvald.</h2>

		<p>Da nu Hake havde vundet Seier, huserede han gruelig, og misbrugde sin Lykke til alskens Ugierninger, som den arrigste Blodhund, thi han slog ned for Fode, baade Høie og Lave, Syge og Sunde, Gamle og Unge, ja havde ei engang Saameget enten Ære eller Hjerte i Livet, at han skulde bluedes ved at besudle sit Sværd med at slaae Kvinder ihjel, og slagte de Spæde i Moderens Skiød. Ved dette Bulder vaagnede Sigvald Sigersøn, som hidtil sad i Aske-Krogen, foer op som af Dvale, og sankede Folk til retfærdig Hevn, men der Hake fornam, at Folket flokkedes, da blev han rædd, og søgte tilbage ad Hærvig til, for at skibe sig ind, og saaledes undflye. Han tog imidlertid kun Tredie-Delen af Hæren med sig, og Resten blev tilbage, under Anførsel af hans Stalbroder og Navner, Hake, med Tilnavn Storsnude, som var for stolt af den nylige Seier til at tabe Modet, fordi han mistede sin Medhjelper, og som desuden ogsaa havde det Sind, heller at falde end flye. Han trak sig da blot en Kiende tilbage, og slog Leir nede ved Alsted, for der at oppebie Flaaden, som endnu ikke vilde lade sig see, hvormeget saa end Hake skiældte paa de dovne Hunde, som han kaldte dem, der laae og sølede med Skibene, og kom ingen Vei. De kunde imidlertid være lovlig undskyldte, thi ikke at tale om nu, da et Skib skal have ondt ved at komme ind i Aaen, end sige meer, fordi Brinkerne er groet ud, og der er sat til med Mudder, saa var der dog, selv i gamle Dage, mens Farten var aaben, immer en vanskelig Seilads, for den Sags Skyld især, at Aaen slaaer saa mange Bugter.</p>
		<p>Imidlertid var det, som der kom Ild i Menig-Mand, saa dybt blev deres Hjerte rørt ved Sigers Fald og Sigvalds opblussende Kiærlighed, Alle som Een greb de til Vaaben, og det er ingen Løgn, selv Danne-Kvinder stod op med deres Mænd, og stillede sig under Dannemarks Banner. Næste Morgen, der Soel gik op, da, mødtes Sigvald og Hake, og der begyndte et Slag, som varede den Dag ud, og een Dag til, thi der blev stridt ud af Hjertens Grund, begge Høvedsmænd faldt, men dog vandt de Danske, de Faae, som endnu var i Live!</p>
		<p>Natten efter Slaget da naaede endelig Hakes Flaade, som havde møisommelig staget sig frem, sin Bestemmelse, og der Skibs-Folket i Dagningen fik Syn paa deres Stalbrødres Liig, toge de sig for at stæde Høvdingen hæderlig til Jorde, og opkastede desaarsag en anseelig Høi, som endnu er meget bekiendt, og kaldes i daglig Tale Hake-Høien.</p>
		<p>Dog, som en Lynild kom nu Borkard med de Skaanske Ryttere farende did, og lukde hvert levende Øie, bemandede derpaa over Hals og Hoved de tomme Skibe, og skyndte sig afsted efter Hamunds Søn, hvem han ogsaa rigtig naaede, og fik Ram til saa vel, at han kun med Nød og Næppe, i Dødsens Angest, slap bort, og over til Skotternes Land med tvende Snekker. Der døde han saa efter to Aars Forløb.</p>
	</section>

	<section id="chapter-30"
		class="chapter"
		style="page: book-7">
		<h2>Gyrithe og Haldan.</h2>

		<p>Deels ved Krig, og deels ved andre Vanheld, var nu, som vi hørde, den Danske Konge-Slægt saa nær udryddet, at Gyrithe, Alf Sigersøns Daatter, sad ene tilbage, som den sidste Levning; den gamle Adel var nu ogsaa borte, og i denne forladte Tilstand brast Baandet mellem de Danske Landskaber, saa hvert af dem blev som et Rige for sig selv, og kaarede sig en Høvding iblandt Menig-Mand. Saaledes blev en vis Ostmar Høvding i Skaane, Hunding i Sælland, Hane i Fyen, Rorik i den ene Deel af Jylland, og Hather i den Anden.</p>
		<p>Men, for nu ret at forklare, af hvad Rod den følgende Danske Konge-Stamme oprandt, nødes jeg til at giøre et lille Omsvøb, og fortælle følgende Sagn.</p>
		<p>Der var, siger man, en Svensk Kæmpe ved Navn Gunner, som havde, ei uden Grund, et slemt Horn i Siden paa Normændene, og fik, paa sin Bøn, Magt til at befeide dem, men var af det Slags, som naar de faae een Finger, tage hele Haanden. Det første Landskab han søgde at styre sin Arrighed paa, var Jædderen, som han ødelagde med Ild og Sværd, Bytte brød han sig ikke om, men Dynger af Liig, og Strømme af Blod, det var hvad der kildrede ham, saa han var ikke som andre Krigsfolk: de pleie gierne, hvor Ingen giør Modstand, at lade Folket løbe, og holde sig til Rovet, han derimod lod Byttet ligge, og tørstede kun, som en Trold, efter Menneske-Blod. Lands-Folket lod sig af slig umaadelig Grusomhed skræmme til at overgive sig i Fiendens Vold, men det vilde dog den ældgamle Norske Kong Regnald ei, og hvad han først greeb til, da han spurgde Blodhundens Adfærd, var at berede en underjordisk Hvælving, og der indslutte sin Daatter Drotte, med et sømmeligt Følge, og Levnets-Midler til lang Tid. I samme Hule forvarede han ei blot de Kongelige Klenodier, men ogsaa endeel Sværd, som gjaldt for overordenlige Mester-Stykker; thi kunde Staalet ei meer giøre Gavn i hans Haand, vilde han dog hindre det fra i Fiendernes at giøre Ulykker. Der det var bestilt, og han havde sørget for, at Jordsmonnet blev lige høit omkring, hvor Hvælvingen var, saa den ei stak af, begav han sig i Feldten, men var af Alderdom saa skrøbelig, at han ei kunde gaae med i Slaget, uden at To maatte følge, og, saa at sige, bære ham. Lysten var der da, men heller ikke Meer, Kraften fattedes, og Lykken svigtede, han faldt i Slaget, og efterlod sit Fædreneland rødmende af Blod og Skamfuldhed.</p>
		<p>For nu ret at lade Folket føle Svien af deres Feighed, optænkde Gunner en egen Forhaanelse, i det han nemlig gav dem en Hund til Høvding, og det maa man bekiende, var at tage saa storagtigt et Folk paa det ømme Sted, thi det maatte gaae til Marv og Been, naar de høie Næser skulde dale for en Hunde-Snude. Ja, for at maale Normændene Skieppen fuld, udnævnede han ordenlig Jarler og Herser, som i Hundens Navn skulde bestyre det Offenlige, gav ham Hird og Livvagt med Staller og Samt, og lod indføre i hans Gaards-Ret, at dersom Nogen af hans Hofmænd viiste ham mindste Foragt, og fulgde ham ikke i Hælene med al Ærbødighed, hvormange Svinker han end slog paa sin Vei, da skulde en Saadan straffes paa Kroppen og giøres til Krøbling. Ved saaledes at maatte lystre en Hunds Vov-Vov, lærde da endelig Normændene, hvad der kommer ud af, at være opblæst, og Skam fik de tilligemed i deres Pung, thi Gunner lod sig ikke nøie med at kræve Skat eengang om Aaret, men nødte dem til at punge ud i Høst saavelsom i Vaar.</p>
		<p>Ydermere, saa, da Gunner hørde, at Kongens Daatter laae skjult etsteds i en Krog, langt oppe i Landet, da gjorde han sig al muelig Umage for at faae hende støvet op, ja, han tog sig endog selv for den Sags Skyld en Tjeners Skikkelse paa, og, som han nu gik med de Andre, og ledte, kom det ham for, som han hørde Noget mumle under Jorden, gik derpaa efter Lyden, hvor han syndes den kom fra, og opdagede da efterhaanden ganske tydelig, at det var en Menneske-Stemme. Her lod han da ufortøvet grave tilbunds, og stødte saa paa den hvælvede Kiælder, hvor Tjenerne vel satte sig til Modværge i Dørren, men fik deres Bane-Saar, og derpaa maatte Prindsessen frem for Dagens Lys, tilligemed Skattene der laae, men <em>Sværdene fik man dog ikke,</em> thi dem havde Prindsessen meget forsigtig og omhyggelig giemt i en lønlig Vraa.</p>
		<p>Drotte maatte nu finde sig i at være Gunners Frille, men Sønnen hun fødte ham, og som fik Navnet <em>Hildiger,</em> var ogsaa derefter, thi han var sin Faders Søn i Grusomhed, tænkde aldrig paa Andet end Mord og Mandslæt, brændte kun efter at bade sig i Menneske-Blod, og drev sit Varulve-Væsen saa vidt, at Faderen selv, hvem han i Grumhed vilde overgaae, maatte jage ham ud af sit Land. At det imidlertid ikke var Luftens men Lungernes Skyld, at Hildiger kun aandede Gift og Galskab, det saae man nu, thi som han var hjemme vænt, blev han ude kiendt; altid var han under Vaaben, og saare sveed det til Naboerne, da Alver gav ham Magt og Værdighed, som han kun brugde til Blods-Udgydelse.</p>
		<p>Nu skal vi høre hvad Borkard giorde, der han fik at vide, det var med Magt og Vold, at Gunner havde faaet Drotte Regnalds-Daatters Haand: han drog nemlig hen, slog Gunner ihjel, og giftede sig selv med Drotte, en Ting, som hun heller ikke havde Noget imod; thi man kan vel tænke, den bedrøvede Daatter sov ei med Glæde hos sin Faders Bane-Mand, da det derimod var i sin Orden, at hun tog den i Favn, der hevnede Skaden og Skammen hun leed.</p>
		<p>Frugten af Drottes Ægteskab med Borkard var en Søn, ved Navn Haldan, der vel i sin Opvæxt gjaldt for et Fjog, men førde dog siden et ærefuldt Liv, og blev høilig berømt af sine glimrende Bedrifter; ja, før han endnu havde traadt sine Børneskoe, gjorde han et Karle-Stykke, der nu staaer som et Varsel for hans følgende Helte-Gierninger. Det traf sig nemlig en Dag, at en dygtig Kæmpe, han paa Barne-Maneer vilde skiemte med, gav ham et Smæk under Øret, men som han besvarede med et Tryk af Spiret, han gik med i Haanden, saa Kæmpen gik omkuld, og dermed vendtes Bladet i Skiebnens Bog, thi saa foragtet han hidindtil havde været, saa berømt blev han, jo mere og mere, fra den Dag af.</p>
		<p>Nu var der paa den Tid en Rutenisk Viking, ved Navn Rødd, som gjorde megen Ulykke og Overlast i vort Fædreneland, og blev derfor saa berygtet, at vi endnu kalder alt grovt og grændseløst Røverie for Rødde-Ran, thi andre Røvere, hvor nærgaaende de end kan være ved hvem de faae Fingre paa, pleie dog at lade dem beholde Skjorten paa Kroppen, men Rødd skammede sig ikke ved at tage den med. Og nu i Henseende til Grusomheden, da kan det være Nok sagt, at imellem bandt han Folk til Jorden med det høire Been, og surrede det Venstre til en tyk Green, der med Magt var bøiet ned, for at, naar den saa sprang op, Mennesket kunde blive flakt midt ad. For nu at giøre sig et Navn, havde Kong Hane i Fyen taget sig paa, at vove et Søslag med bemeldte Viking, men det fik han kun Skam af, thi baade maatte han flygte selvanden, og man sagde om ham, hvad der endnu er et Ordsprog: Hane er kun Helt paa sin egen Mødding. Omsider kunde Borkard ikke længer taale at see paa sine Landsmænds Ødelæggelse, men gik Rødd paa Klingen, og fik ham taget af Dage, skiøndt ikke uden selv at opoffre sit liv. I samme Slag fik Haldan ogsaa Saameget at blæse paa, at han laae for Anker en god Stund derefter, og især havde han faaet en hæslig Skramme i Ansigtet, som, da de andre Saar lægdes, slet ikke vilde til at groe sammen, thi det var som et <em>Hare-Skaar</em> i Læben, hvor Bullenskaben immer holdt sig mørk, og fugtede, saa Hakket ikke kunde voxe ud igien. Uagtet det nu er en sat Ret at jo værre For-Hugg, desbedre Efter-Sagn, og at det kun er paa Nakken man faaer Skam i Krig, saa havde dog Haldan det Vanheld, for det Saars Skyld i Munden, at faae et spotteligt Øgenavn, og heraf lærer man, at Menig-Mands Røst er dog ikke altid Heltens Trøst, men kan undertiden være hans Harm.</p>
		<p>At Gyrithe Alfs-Daatter var det eneste overblevne Skud af Dannemarks gamle Konge-Stamme, har vi hørt, og der hun nu saae, at i hele Riget fandtes ingen Beiler, som var i Byrd hendes Lige, da giorde hun det høitidelige Løfte, heller at døe som Jomfrue, end gifte sig under sin Stand. For at nu heller Ingen skulde komme med Magt og giøre hende Overlast, lod hun sit Jomfru-Bur bevogte af en heel Flok drabelige Kæmper, Brødre netop til ham, som Haldan i sine Drenge-Aar havde nedlagt; men ikke desmindre kom dog Haldan Prindsessen i Tale, engang hendes Kæmper var ikke tilstæde, og formanede hende til, dog endelig at gifte sig, og ei, ved at drive Ærbarhed og Knipskhed forvidt, faae det Ord paa sig, at hvad hun havde Magt til i sin <em>Haand:</em> at sammenknytte det sønderrevne Baand, og oplive Dannemarks døende Konge-Stamme, det vilde hun ikke. Og, sagde han saa, naar du nu, som jeg haaber, af fornævnte Grund, giver Gifte-Tanker Rum, da mener jeg at være høibaaren nok, til at komme i Betragtning. Hertil svarede imidlertid Gyrithe, at, hvad man end sagde, fik man hende aldrig til at ægte sin Undermand, og derved forfalske de sidste Kongelige Blods-Draaber, og i Henseende til Haldan, da bebreidede hun ham ei blot hans dunkle Herkomst, men ogsaa den aabenbare Lyde, han havde paa sit Ansigt. Ja, ja, sagde Haldan, siden det er de to Ting du anker paa, at mit Adelskab holder ikke Stik, og min Mund ikke tæt, saa vil jeg nu see til at bøde med Helte-Bedrifter paa mine Brøst, og lover, ei, før det er skeet, at indstædes for dig som Beiler; kun beder og besværger jeg dig, ei at give Nogen din Ære og Troe, før du ser mig igien, eller spørger visse Tidender om min Død og Afgang!</p>
		<p>Derpaa forføiede Haldan sig bort, men Kæmperne, som ærgrede sig over, at deres Broders Bane-Mand havde fundet Adgang til Gyrithe, sprang til Hest, og satte efter ham. Der han blev Saadant vaer, befoel han sine Følge-Svende at krybe i Skjul, og lade ham være ene med Kæmperne, Noget, de vel holdt for en Skam, og vægrede sig ved, men maatte dog finde sig i, da han med Trudsler gientog Befalingen, og sagde dem, det var nødvendigt, for at overbevise Gyrithe om, at han var ingen bange Karl rædd for. Flux kappede han nu en Eeg, huggede den til som en Kiølve, og hilsede dermed saa drabelig paa alle tolv Kæmper, at de sank i Knæe, og reiste sig aldrig igien.</p>
		<p>Dog, hvor priseligt det end var saaledes Ene at giøre Kaal paa en heel Tylvt Karle, var det dog ingenlunde Haldan Nok, hans Hu stod til anderledes store Helte-Gierninger, og, for dem at udrette, gik han for sin Moder at staae, og annammede af hende <em>Bedste-Faderens</em> funklende, skarpe Sværd, som for deres skinnende Blankheds Skyld kaldtes <em>Lysing</em> og <em>Hvidting.</em></p>
		<p>Imidlertid var der udbrudt en Krig mellem Rutenerne og Kong Alver i Sverrig, og paa Tidende herom foer Haldan sporenstregs til Rusland, hvor han tilbød Landsfolket sin Tjeneste og blev taget imod med Kys-Haand. Det varede nu heller ikke længe, førend Alver indfandt sig, og der nu Krigs-Hærene kom hinanden i Sigte, traadte paa Svenskernes side Kæmpen Hildiger Gunnersøn frem, og udæskede Rutenernes Kæmper til Kreds-Gang. Strax var Haldan ved Haanden, men Hildiger svarede, at det var under hans Værdighed, som havde nedlagt halvfjerdsindstyve Kæmper, at gaae i Kreds med en Karl, der egenlig endnu slet ikke havde viist, hvad han duede til, bad derfor Haldan skiemte med sine Ligemænd, og voxe Dværge over Hovedet, før han maalde sig med Kæmper. Man maa imidlertid ingenlunde troe, det var af Vankelmod Hildiger saa talede, thi baade var han glubsk som Nogen, og forstod tillige godt at læse over Sværd, saa de blev Dødbidere; men Sagen var den: han vidste, at Haldan var hans Broder, og nænde ei at hugge i sit eget Kiød og Blod. Vel havde han slet ikke glemt, hvem det var, der slog hans Fader ihjel, og kunde nok havt Lyst til at hevne Skade, men Broder-Kiærligheden beholdt dog Overhaand, saa han fandt, det var klogere, paa en god Maade at undvige Kampen, end vitterlig at begaae saa sort en Forbrydelse, som Broder-Mord er.</p>
		<p>Nu udæskede da Haldan en anden svensk Kæmpe, og nedlagde ham saa drabelig, at selv Fiende-Hæren maatte istemme hans Priis, og alle med een Mund love ham, som en mageløs Kæmpe. Dog, ikke Nok hermed: anden Dagen fældte han To, den tredie Tre, den fjerde Fire, den femte Fem, og blev saaledes ved til paa den ottende Dag, da han tog Munden fuld, kaldte Elleve frem, og slog dem tilhobe.</p>
		<p>Der han nu saaledes havde godtgiort sin Ret til at kaldes Hildigers Ligemand, kunde denne ei længer undslaae sig for at møde ham, hvorpaa Haldan overtrak sit Sværd, og huggede saa trøstig paa, det bedste han kunde. Det hjalp, og da Hildiger fornam, han havde faaet sit Bane-Saar, nedlagde han sine Vaaben, strakde sig paa Jorden, og tiltalde sin Broder paa følgende Maade:</p>
		<pre>Stik Sværd nu i Skede!
Kom, sæt dig hernede
Hos Kæmpen paa Jord!
Lad Timen os gribe,
Og Tiden fordrive
Med venlige Ord!

Til sammen at tale,
Og Sindet husvale,
Har Tid nok vi nu,
For Lidt af den Vahre
Har jeg til at spare,
For Meget har du!

Snart Skiæbnen os skiller,
Thi Døden alt spiller
Paa Læberne mig,
Du stiger, jeg falder,
Det Forskiel jeg kalder,
Og Lykke for dig.

Jeg synker i Aske,
Mens høit du mon braske
I feireste Flor,
Som Svensker og Dane,
Med Byrd har vi Bane,
Forskiellig paa Jord!

Dog her fandt i Dane
Jeg Broder og Bane,
Heel grandt jeg det veed:
Vor Moder og Amme
Var een og den samme,
Skiøn Drotte hun heed!

Da Slægten mon ødes,
Naar Brødrene mødes
Med Jern og med Staal,
Det gnistrer, det tænder
Da i deres Hænder
Et broderligt Baal!

Hinanden de hevne:
I Høiden de stævne,
Men synke i Muld;
Til Helhjem med Leide
De gaae fra den Feide
Om Spiret af Guld!

Tvi vorde den Skiæbne,
Som Helten mon væbne
Mod selve sit Blod,
Som nedslaaer med Sorgen,
Fra Aften til Morgen,
Det freidigste Mod!

Seer hist du ved Issen,
Blandt Kæmpers i Spidsen,
Mit up-svenske Skjold,
Omkrandset med Ære,
Et Speil det mon være
Af Helten saa bold!

Udsmykket med Snilde,
Det klart mon afbilde
Hver Daad jeg bedrev,
Hver Herre jeg bugted,
Hver Kæmpe jeg tugted,
Her Kunsten beskrev!

See hist, hvor det praler,
Og prægtig afmaler
Hver Ting paa et Haar!
Dog Intet mig huer,
Naar Midten jeg skuer,
Hvor Ynglingen staaer.

Sin Faders Udkaarne,
Sin Moders Eenbaarne,
Og Alderdoms-Trøst,
Min Søn det skal være,
Min Arving, min Ære,
Mit Liv og min Lyst!

I Graven han segned,
Og Kinderne blegned
For dette mit Sværd;
Tvi vorde den Skiæbne,
Som Helten mon væbne
Mod hvad han har kiær!

Ja, Skiæbnen mon hade
Den Muntre, den Glade,
Giør Sindet ham sygt,
Giør leed ham ad Livet,
Til Lidelser givet,
Til Kvide og Frygt!

Ja, ussel er Lodden,
Thi Stamp imod Brodden
Ei baader et Straa;
Mod Nornernes Runer,
Mod Nornernes Luner
Kan Ingen bestaae!

Det være en Hjerne
Høiviis i det Fjerne,
Som styrer vor Vei;
Det være en Orden,
Sig vitterlig vorden,
Vi ændre den ei!!
</pre>
		<p>Det maa jeg kalde en fordømt Skiødesløshed, udbrød nu Haldan, ikke førend bagefter at kundgiøre mig vort Broderskab; men dertil svarede Hildiger, at havde han sagt det før, vilde det blevet ham ilde udlagt, hvad han saa end havde giort, thi vilde han undveget Kampen, havde man kaldt det Feighed, og var han gaaet i Kredsen, Nidingsværk. Med slige Undskyldninger i Munden døde han.</p>
		<p>Inden Rygtet om denne Strid kom til Dannemark, var det saaledes forfalsket, at man sagde, det var Hildiger, som havde slaaet Haldan ihjel, og paa samme tid meldte Hertug Sigvard af Sachsen sig som Beiler til den Danske Kron-Prindsesse Gyrithe; men hun, som i Hemmelighed havde et godt Øie til Haldan, snoede sig fra den Ting, ved at svare, at om Sligt vilde hun ikke høre et Ord, førend Sigvard først tog med væbnet Haand tilbage, hvad hende med Uret var frakommet, og forbandt det sønderlemmede Dannemark igien til et levende Heelt. <em>Forgiæves</em> stræbde Sachseren at opfylde dette Vilkaar, og vel underkiøbde han alle Voldgifts-Mændene til desuagtet at dømme: han havde fortjent Prindsessen; men med Kiøbmænd kom imidlertid Efterretningen herom snart til Rusland, og Haldan var da ikke seen, at indskibe sig, foer afsted og ankom til Dannemark, endnu førend Brylluppet. Den første Gildes-Dag anviiste han sine Følge-Svende et Sted, hvor de skulde være i Beredskab, men ikke røre sig, før de hørde Vaaben-Gnye i det Fjerne, gik derpaa til Kongens Gaard, og ind i Salen, hvor kun Faae af Giæsterne kiendte ham, stædtes frem for Prindsessen, og talde hende til, ikke i Hverdags-Stiil, der var som Fod i Hose, men i et kunstig sammensat Vers, som ikke Enhver skulde løbe med. Meningen var imidlertid denne:</p>
		<pre>Der jeg fra Fædrene-Thronen hist
I Hast bortdrog,
Ei Pige-Finter og Kvinde-List
Mit Mod nedslog!
Der jeg i Striden slog En, To, Tre,
Forhaanet jeg tænkde mig ikke at see,
Der jeg slog Fire, der jeg slog Fem,
Ja Sex, Syv, Otte foruden dem,
Der jeg slog Elleve ene dernæst,
Jeg holdt ei Løfte for Avn i Blæst,
Men holdt mig til Ord og Aftale!
</pre>
		<p>Dertil svarede Gyrithe:</p>
		<pre>Bundet til sin Føde-Stavn,
Siv ei flyver bort som Avn,
Naar sig Stormen hæver;
Dog, som et tvivlraadigt Sind,
Eenlig stædt, for stærken Vind
Svaier det og bæver!

Skrøbeligt er Pige-Sind,
Falske Rygter, Kaste-Vind
Sagtens det kan bøie;
Skarpe Sværde, sagde man,
Lukkede i fremmed Land
Dane-Kæmpens Øie!

Lærerne fra Barndoms-Aar,
Oldinger med hvide Haar,
Hardt mig holdt beleiret;
Hørde sagt man nogen Tid:
Eenlig Møe i slig en Strid
Kæmpet har og seiret!

Tidlig det og silde lød:
Ingen høvisk Møe forskiød
Slig en Ædel Beiler!
Ene stod jeg og forladt,
Kæmped ærlig, men ak, mat,
Helte-Kraft jeg feiler!

Varmt dog slaaer, saavidt jeg veed,
Hjertet end af Kiærlighed,
Intet den kan dæmpe,
Troe og Love, skjøndt jeg veeg,
Aldrig dog mit Hjerte sveeg,
Sveeg ei Danmarks Kæmpe!
</pre>
		<p>Ordet var endnu i Jomfruens Mund, da Haldan fløi til med draget Sværd og giennemborede Brudgommen, og det var endda kun en Begyndelse, thi de rusende, ravende Sachser, som nu styrtede ind paa Haldan, maatte med deres Blod betale Gildet, og faldt, deels for Heltens egen Haand, og deels for hans Tjeneres, som kom ham til Hjelp.</p>
		<p>Der nu Giæste-Stuen var omtrent gjort ryddelig, holdt Haldan Bryllup med Gyrithe, og dermed var den Sorg slukt, men der kom snart en anden, thi Gyrithe lod til at være aldeles ufrugtbar, og dog ønskede Haldan saa inderlig en Søn til sin Arving. Desaarsag drog han til Upsal at søge Raad, og fik der det Giensvar, at Afkom var ei at vente, før han ved en ærefuld Liig-Begiængelse forsonede sin Broders blodige Skygge.</p>
		<p>Der dette Vilkaar var opfyldt, naaede Haldan sit Ønske, thi Gyrithe fødte ham en Søn, som han kaldte Harald, og i <em>hans Navn</em> krævede han nu Høvdingerne til Regnskab for den ulovlige Sønderlemmelse af Dannemarks Rige; men under Feiden, som herved opstod, faldt han i Sælland for Veset: en navnkundig Bærsærk.</p>
	</section>

	<section id="chapter-31"
		class="chapter"
		style="page: book-7">
		<h2>Harald Hildetand, Jomfru Hetha og Ole Bravkarl.</h2>

		<p>Gyrithe var, af Kiærlighed til sin Søn, selv med i Slaget, og der hun saae, hvorledes han, endnu efter Faderens Fald og Hærens Flugt, blev i sin Hidsighed ved at kæmpe, da tog hun ham paa sin Ryg og bar ham til nærmeste Skov; men uagtet Fienden var for udmattet til at forfølge hende, blev Harald dog ved denne Leilighed saaret af en Piil i sin Bagdeel, hvorover han skammede sig som en Hund, og syndes, at hans Moder havde, med al hendes Ømhed, kun hjulpet ham af Asken i Ilden.</p>
		<p>Samme Harald var for Resten som en Kæmpe af Vext, og stærk derefter, saa allerede derfor kunde Ingen af hans Jævnaldrende maale sig med ham; men desuden var Odin, paa hvis Ord han var avlet, gierne saa gunstig, at hærde ham mod Jern og Staal, saa at <em>de Vaaben,</em> som gav andre Folk deres Bane-Saar, beed ikke paa ham. Af Taknemmelighed for denne Velgierning skal Harald igien have <em>indviet</em> alle de Kæmper han fældte med Sværdslag, <em>til Odin.</em> </p>
		<p>Haralds første Omsorg var at skaffe sin Fader et priseligt Eftermæle, ved at lade med Konst afmale hans Daad paa den foromtalde Blekingske Klippe, og da han derpaa hørde, at Veset skulde have Bryllup ovre i Skaane, begav han sig did, forklædt som en Stodder, og faldt med Dørren ind i Brude-Kamret, da Gildet var forbi, og de drukne Giæster laae paa deres grønne Øre. Ved denne Leilighed fik Veset sit Banesaar, og maatte lade Harald raade for Skaane; men først gav han ham dog med en Prygl saa drøi en Mund-Dask, at gik der end ikke Hul paa Skindet, saa faldt der dog to Tænder ud af hans Mund. Det Hul fik efter Sigende, Harald stoppet paa en egen Maade, ved det nemlig Kind-Tænderne ganske uventet bredte sig ud, og <em>dækkede</em> Mangelen, hvoraf man skal have taget Anledning til Binavnet, man gav ham, som om man vilde sige <em>Hylle</em>-Tand, men Andre vil dog paastaae, det var for den ypperlige Rad Tænder han havde, man kaldte ham <em>Hilde-Tand.</em></p>
		<p>Der nu Harald var færdig med Veset, tog han fat paa Hather i Jylland, som faldt hvor den Bye ligger, der siden bestandig har baaret hans Navn, og derpaa kom Raden til Rørik og Hunding, ved hvis Undergang Harald blev Mester af <em>Leire-Gaard,</em> og sankede atter det lemlæstede Dannemark til eet Legeme. </p>
		<p>Oppe i Vigen regierede paa den Tid en Konge ved Navn Asmund, hvis ældre Syster imidlertid vilde støde ham fra Thronen, men der Harald det hørde, blev han høilig forbittret over slig en Kvinde-Frækhed, og foer afsted til Norge med sit eget Skib, for at hjelpe, mens det endnu var Tid. Uden Hjelm eller Brynje, kun iført en Purpur-Kaabe, og med et Kongeligt Guld-Smykke paa Hovedet, gik Harald i Slaget, som til et Giæstebud, og det maatte vel synes upassende, men det kom af den inderlige Forvisning han havde om Lykkens Medhold; og man maa heller ingenlunde troe, at han i Slaget tog sine Klæder i Agt; thi saa blot og bar som han i Konge-Dragten var, saae man ham dog at gaae for Kæmperne i Spidsen, og vove sin Trøie netop der, hvor Faren var størst. Spyd og Pile susede vel om hans Øren, men gleed, naar de ramde, matte ned ad Kaaben, som Fjer, og det nyttede ei, at de fiendtlige Kæmper, som bluedes ved, at han skulde trodse dem nøgen, brød skareviis ind paa den Bolde, thi han var som Flint, og hvem der ei flydde, faldt for hans Sværd! Mellem de Faldne var ogsaa Asmunds Syster, og han, som nu maatte takke Harald for sit Rige, tilbød ham store Belønninger, men fik til Svar, at Æren var al den Løn han forlangde. Det kalder man dobbelt Storhed: ærlig at fortjene, og derpaa ædelmodig at afslaae fyrstelige Gaver, thi det viser, at han kæmpede ikke for Guldets men for Bedriftens Glands, og havde alle høilig forundret sig over Haralds Kiækhed, da maatte de nu ogsaa nødes til at studse ved hans Nøisomhed.</p>
		<p>Dog, en nye Kamp ventede Harald, thi den Svenske Kong Alver var imidlertid død, tre Sønner efterlod han sig: Oluf nemlig, Yngve og Ingel, og Yngve, som ei kunde nøies med sit Arve-Gods, men vilde have Mere til, forkyndte nu Dannemark Krig.</p>
		<p>Harald vilde gierne forud vide, hvordan denne Krig skulde gaae af, og var desaarsag paa Vei for at søge høiere Oplysning, da der mødte ham en forfærdelig stor eenøiet Gubbe i en laadden Skindpelts, som sagde: han hedd Odin, forstod sig godt paa Krigs-Kunsten, og vilde give ham et godt Raad, hvordan han allerbedst kunde giøre sin Slagorden. Naar du skal slaaes til Lands, sagde den gamle Mand, deel da din Trop i tre Hobe, tyve Mand høie, og saaledes indrettede, at der kun er to Mand i den forreste Rad, tre i den anden, fire i den tredie, og saa fort videre, immer een meer, indtil Længden bliver som Høiden. Men nu den midterste Hob, den skal nok, ligesom de andre, gaae spids op, i Skabning af en Kegle eller Pyramide, men den skal giøres længere, og have ligesom to krumme Horn, et til hver Side, og ti Mand høie. Bag efter disse Hobe skal du sætte de unge Karle med Kastespydene, og dernæst en Trop gamle Svende, der staae som en Muur, og kan være til Ryg-Styd for de Forreste, ifald det behøves. Efter dem, sagde den gamle Regne-Mester, har Skytterne deres rette Plads, thi der kan de prægtig staae, som bag en Vold i god Afstand og hilse paa Fienden med Steen og Pile, og bag ved dem kan du lade Resten af Hæren gaae Hulter til Bulter, kun med den Forsigtighed, at allerbagest stiller du tre Hobe op ligesom de forreste, men med Ansigtet fra Fienden, saa de kan holde dig Ryggen frie! Skal du holde et Søslag, da lad en Deel af Skibene være løse, til bestandig at sværme omkring den fjendtlige Flaade, under Slaget, og forurolige den, saa hist, og saa her!</p>
		<p>Efter at have faaet denne Underviisning i Krigs-Kunsten, gik Harald til Sverrig, og kom der ovenpaa Yngve og Oluf, som laae midt i Tilberedelserne, og fik deres Livsbrød, hvorpaa Ingel gjorde sig syg, og forlangde paa Grund deraf Vaaben-Stilstand. Der hans Gesandter kom til Harald med den Begiæring, fulgde han den ædle Helte-Lov, som forbyder saavel at skyde efter, naar Vognen hælder, som at lee, naar det gaaer Andre ilde; men Takken han fik, var, at Ingel siden ranede og bortførde hans Syster. I den Anledning udbrød der da en langvarig Krig, men da den førdes med foranderlig Lykke, forligde Harald sig tilsidst med Ingel, i den Formening, at det var bedre at have ham til Ven end til Fiende.</p>
		<p>Det første man derpaa hører til Harald, er, at han igien tog op til Norge, for at tugte Kvinde-Hovmod, thi der havde Skjold-Møerne Stikla og Rusla sat sig op imod Kong Olav i Trøndelagen, og stredes med ham om Riget. Harald drog afsted i al Hemmelighed med en Hætte paa, som skjulde hans store Tænder, gik i Kreds med Skjold-Møerne, og nedlagde dem Begge, saa der blev ikke Andet tilbage af dem end deres Navn, som to Havne eller Bugter siden, med lidt Forandring, har baaret. Ogsaa ved denne Leilighed gav Harald de utvetydigste Beviser baade paa sin Manddom og sin Uegennyttighed, thi han gik i Striden i sin bare Brystdug, saa man kan sige to Gange: han vovede <em>Trøien,</em> og efter Seiervindingen afslog han enhver Belønning, som Olav tilbød ham.</p>
		<p>Haralds næste Feide var med Friserne, hvis Kæmpe Ubbe foer ilde frem med Ran og Mandslæt paa de Jydske Grændser, men uagtet Harald ansaae ham for sin farligste Fiende, fik han dog Bugt med ham, og det paa en Maade, saa Ubbe maatte skamme sig for hele Verden; thi da Harald saae, det var en Karl, hverken Jern eller Staal beed paa, befoel han sine Tjenere at bruge Næverne, og det lykkedes, saa Ubbe kom til Gulvs, og førdes, bunden i Lænker, frem for Kongen; men derpaa benaadede Harald ham, gav ham sin Syster til Ægte, og undertvang med hans Hjelp Folkene ved Rhinen.</p>
		<p>Efter nu i disse Landskaber at have udtaget sig en drabelig Krigshær, gik Harald løs paa Slaverne, som maatte give tabt, og deres Høvdinger: Duk og Dal, kunde han gierne faaet Livet taget af, men han vilde heller have dem levende, som han ogsaa fik; ja de traadte endog efter Fangenskabet i hans Tjeneste, og hjalp ham at undertvinge Akvitanien, hvorfra han saa gik over til Britannien, fældede Kongen i Nordhumberland, og forøgede sin Krigshær med Folkets raskeste Unger-Svende, blandt hvilke man nævner Orm hin Bretske eller Orm Engelænder som den der bar Prisen.</p>
		<p>Vide om Land gik der Rye af disse Bedrifter, og Rygtet lokkede Kæmper i Mængde til Kong Haralds Gaard, at tjene ham for Kost og Løn, hvorved han blev saa mægtig, at hans Navn var nok til trindtomkring at dæmpe Folkenes Bulder; uden hans Forlov turde Kongerne ei drage Sværd mod hinanden, og, skiøndt det var ældgammel Skik, at paa de Danske Strømme raadte en egen Drot saa frank og frie, som Danner-Kongen paa <em>Marken,</em> saa turde i Haralds Dage dog Ingen heise det Danske Konge-Flag, uden med hans Minde.</p>
		<p>Ogsaa i det Svenske Riges Bestyrelse fik nu Harald sin Haand, thi da Kong Ingel døde, efterladende sig, med Haralds Syster, en umyndig Søn, var det ham der beskikkede den lille Rings Formyndere, og fra den Tid af skal han, som bydende Herre, have tilbragt halvtredssindstyve Aar i uforstyrret Rolighed; men for at hans Krigsfolk ei imidlertid skulde ørkesløse nedsynke i Blødhed, lod han dem bestandig af udlærde Fægte-Mestere øve i at handtere baade Sværd og Skjold. Nogle af disse Fægte-Mestere havde desuden en besynderlig Færdighed i, hvert Slag, at ramme Øien-Bryne paa en Prik, og dermed prøvede man Gemytter, thi hvilken Karl der bare blinkede, naar han fik saadan en Terts, han mistede sin Tjeneste i Kongens Gaard, og blev, uden videre Spørgsmaal, jaget paa Porten.</p>
		<p>I samme god Lav var det, at Ole Sigurdsøn oppe fra Norge kom herned til Dannemark, for dog engang at see Kong Harald, som var hans kiære Morbroder, og efterdi samme Ole ei blot tjende en Stund i Haralds Gaard, men blev efter den Svenske Krig endog Herre over Dannemark, vil det neppe være af Veien her at melde et Par Ord om de Bedrifter Sagnet tillægger ham.</p>
		<p>Det er ikke til at beskrive saa store baade Sjæls og Legems Gaver, som han allerede, mens han var hjemme og fyldte sit femtende Aar, viiste sig i Besiddelse af, men fremforalt er det mærkværdigt, hvad man fortæller om de glubske Øine, der sad paa ham, thi naar han saae vredt til Nogen, var det gierne, som man kunde jaget en Kniv i dem, og der skal ikke have været en Kæmpe saa kiæk, det giøs jo i ham, naar han saae Oles de rullende, gnistrende Øine.</p>
		<p>Nu var der en Høvding fra Tellemarken, ved Navn Gunder, som tilligemed sin Søn Grim, øvede Stimands-Værk i, <em>Øde-Skoven,</em> hvor der baade var tykt med Træer, og fuldt af Bjerge og Dale, men saasnart Rygtet herom kom Ole for Øren, blev han saa arrig paa de Nidinger, at han strax forlangde Hest og Hund, og en passende Rustning af sin Fader, og sagde, at Skam skulde de Unger-Svende faae, der ørkesløse hendrev de til Daad beskikkede herlige Aar. Udrustet med hvad han forlangde, gav han sig til omhyggelig at randsage førnævnde Skov, hvor han da ogsaa kom Røverne paa Spor, ved i nyfalden Riim at opdage et Menneske-Traadd. Det fulgde han troelig over en Bjerg-Aas, ned til en grumme stor Elv, men da Sporet slap der, besluttede han strax at svømme over til den anden Side, skiøndt det var et halsbrækkende Arbeide, aldenstund der gik en forfærdelig Strøm, og Elven var fuld af blinde Skiær, som Bølgerne brusende kæmpede med, og stod derfor immer i eet Skum. Ikkedestomindre, hvad enten Ole nu i sit Hastværk ei fik Tid til at blive bange, eller han som en Helt overvandt sin Frygt, eller som en Vovehals foragtede Faren, og meende, at Lysten drev Værket som ingen Ting, hvor galt det end var; nok er det, han sporede sin Hest, og var heldig nok til at stride sig giennem de brusende Bølger. Der han nu kom over paa den anden Side, befandt han sig ligesom paa en lille Øe, rundt omgivet af Moser og Kiær, og stødte snart paa et Dige, som dog, hvor høit det end var, ikke standsede ham, thi han satte glatvæk over det paa sin Hest, og saae nu et Indelukke med endeel Stalde. Der gik han ind, kiørde alle Hestene ud, og vilde just til at trække sin egen derind, da en vis Toke, som var Træl hos Gunder, flyvende gal over at see en Fremmed spille saaledes Herre i Huset, foer rasende ind paa ham; men han forsvarede sig tappert, blot med sit Skjold, og, da han ikke vilde smøre sit Sværd paa den Knegt, greeb han ham i Nakken, ruskede ham saa, at der blev ikke et heelt Sidebeen i ham, og smak ham saa paa hans Hals ind ad den samme Dør, hvorfra han kom hovedkulds styrtende ud.</p>
		<p>Ved denne haanlige Begegnelse opirrede Ole Røverne saa, at de gav sig ikke Tid, men foer ud, hver ad sin Bagdør, og rendte ham lige ind paa Livet, bildende sig ind, at slig en Grønskolling kunde de tage som en Vante. De tog imidlertid mærkelig feil, thi de fik deres Banesaar begge To; men der de var nær ved at daane og synke i Afmagt, da samlede Grim sine sidste Kræfter, og kvad, med Døden paa Læberne, rallende saa:</p>
		<pre>Om for Ulempe
Legemet ryster,
Ei er en Kæmpe
Derfor en Kryster!
Er end med Blodet
Styrken udrundet;
Er dog ei Modet
Med den forsvundet!

Hjertet, forskaaret,
Derpaa mon anke,
Knap det i Saaret
Mægter at banke,
Dog har ei Klingen
Kæmpen beseiret,
Tvang kun i Bringen
Blodet og Veiret!

Lammet er Haanden,
Styrken er liden,
Stemmet er Aanden,
Stakket er Tiden;
Djærve dog immer,
Døden vi haane,
Svøbte i Glimmer,
Selv naar vi daane!

Flinke vi falde,
Naar kun de Bolde
Mageløs kalde
Kampen vi holde;
Hugged med Kaarde
Kun ingen Steder
Karle saa haarde,
Frelst er vor Hæder!

Lad da for Staalet
Lyset udvifte!
Høien og Baalet
Kiød-Hammen skifte!
Rygtet ei jordes,
Roes det udskifter,
Evig skal ordes
Helte-Bedrifter!

Blink da med Bulder
Blodig min Kaarde
Klap saa paa Skulder
Kæmpen hin haarde,
At han i Ryggen
Been hører knække,
Taber med Lykken
Armene begge!

Bort da med Sorgen!
Op for vor Hader
Dødninge-Borgen
Bradt sig oplader;
Derpaa vi stole:
Blegnet paa Tue,
Med os skal Ole
Odin beskue!

Segne skal Trende
Her under Staalet,
Sammen os brænde
Skal man paa Baalet,
Med os i Kulen
Kommer den Hadske,
Sammen i Hulen
Blandes vor Aske!
</pre>
		<p>Det var Grims Ord og Faderen, som vilde ei i Kiækhed give Sønnen noget efter, løftede nu Røsten som en Gienlyd af hans Kvad til fælles Opmuntring, sigende:</p>
		<pre>Borte er Blodet,
Læberne blaane,
Bradt vi, trods Modet,
Livløse daane,
Men er kun Færden
Frank til det Sidste,
Seent skal i Verden
Rosen vi miste!

Spyd vil og Sværde
Kiækt vi end prøve,
Hænder og Hærde
Fjenden berøve,
Vel lønnes Møien,
Tre med den Hadske
Bradt da i Høien
Blande vi Aske!
</pre>
		<p>Uagtet nu de matte Røvere vare sjunkne i Knæe anstrængede de sig dog til det Yderste, for, om mueligt, med døende Haand at give Ole Bane-Saaret, thi Livet var dem ligegyldigt, naar de blot kunde tage deres Banemand i Graven med sig. Vel fik de nu ogsaa virkelig Held til at give Ole, som hidtil var blevet uskadt, et Saar i Brystet, men det var ogsaa Alt, thi derpaa sank de: den Ene for hans Hund, og den Anden for hans Sværd. Hunden gjorde derpaa sin Herre endnu den Tjeneste, at slikke Ham føer igien, og, saasnart det var skeet, sørgede Ole for, at Røvernes Kroppe kom i Høiheden, og blev i Galgen troværdige Vidner om hans ærefulde Seier; ligesom han da heller ikke glemde at bemægtige sig hvad Gods og Klenodier i Borgen fandtes, men giemde det Alt paa et sikkert Sted, til Brug i sin Tid!!</p>
		<p>I de samme Dage drev et Par Brødre ved Navn Skate og Hjall et slemt Uvæsen med det, at de i deres liderlige Frækhed bortsnappede og voldtog smukke unge Piger, og nu havde de saaledes faaet Øie paa Jomfrue Æse, en Daatter af Kong Oluf i Værmeland, hvem de forelagde ikkun tvende Vilkaar: enten at give dem godvillig sin Daatter til Frille, eller stille en Mand i Marken, som kunde forsvare hende imod dem.</p>
		<p>Det fik imidlertid Ole at spørge, og han, som var aldrig gladere, end naar Leilighed gaves ham til Helte-Gierninger, lod da heller ikke denne gaae forbie, men hastede i Bønder-Klæder til Kong Olufs Gaard, hvor han gik ind i Stuen og satte sig nede ved Dørren. Her saae han hele Hoffet nedsjunket i dybeste Sorg, men lod som han ingen Ting vidste, og henvendte sig til Kongens Søn med Spørgsmaal: hvorfor alle Folk derinde satte saadant et bedrøveligt Ansigt op?</p>
		<p>Fordi, svarede Prindsen, at kommer der ikke med det allerførste en Hjelper i Nød, saa bliver min Syster ført bort og beskiæmmet af glubske Bærsærker.</p>
		<p>Men, blev Ole ved, hvad Godt skal Den da have, som vil vove sit Liv for Prindsessen?</p>
		<p>Dette Spørgsmaal bad Prindsen sin Fader Kong Oluf selv besvare, som han da ogsaa gjorde med de Ord, at hvem der forsvarede hans Daatter, skulde faae hende til Ægte; og hvad Ole ikke før havde havt Lyst til at give sig i Faren, saa fik han nu, da han saae hen til Belønningen.</p>
		<p>Prindsessen havde imidlertid den Vane, at naar der kom fremmede Giæster i Høieloft, da tog hun et tændt Lys i Haanden, gik lige tæt hen til dem, og saae dem stivt i Øinene, for der, som i et Speil, at udforske af hvad Aand og Sindelag de var; ja, man havde den Troe om hende, at hun i Øie og Ansigts-Træk kunde læse, af hvad Byrd og Blod, hvad Sæd og Rod Enhver var oprundet. Hun kom da nu ogsaa med sit Lys hen til Ole for at skaade og giennemsyne ham, men hans skarpe Øie-Kast slog hende saa, at hun daanede. Saasnart hun igien kom til sig selv, og begyndte at aande lidt friere, prøvede hun vel atter paa at betragte Unger-Svenden, men sank som rørt af Lyn, og faldt i Besvimelse. Endnu tredie Gang stræbde hun at opløfte de nedslagne Øine, men forgiæves, ei blot Øinene, men selv Fødderne nægtede hende deres Tjeneste, saa hun styrtede til Jorden, og lærde, at ingen Fyrighed kan holde Stand mod forbausende Storhed!! </p>
		<p>Dette bekiendte hun selv, da hendes Fader spurgde hende, hvorfor hun ikke bedre kunde staae paa sine Been, men hun tilføjede ogsaa, at den Fremmede var bestemt en Konge-Søn, og at bedre Mand vilde hun aldrig ønske sig, dersom han ellers kunde faae Magt med de Voldsmænd, der vilde havt hende i deres Kløer. Nu bad hele Hoffet Ole dog endelig tage Masken af, han havde for Ansigtet, da de inderlig ønskede at skaade ham ret, og ikke nok med, at han føiede dem heri, bød han dem tillige at være ved et godt Mod, og lade Sorg og Bekymring fare. Det skedte ogsaa, thi alles Øine hængde flux med glad Forundring paa Heltens over al Beskrivelse deilige Aasyn, med samt hans lange gule Haar, saa klart som et Guld, og, for Ingen at skrække, holdt Ole med Flid sine Øine saa at sige under lukt Laag. Det er utroligt, hvilken Forandring denne ene Giæst med sine Trøstens Ord frembragde i Konge-Hallen, thi hvem der havde seet Folkene for et Øieblik siden, hvor forsørgede de sad, kunde umuelig have kiendt dem igien, nu da de sang og sprang af Glæde; Sorgen var slukket, Frygten fordrevet, og alle Ansigter lyste af Haab og Fortrøstning.</p>
		<p>Imidlertid kom Hjall og Skate farende, med ti Trælle bag efter sig, gjorde en Støi og Larm, som de vilde rive Huset ned, og forlangde trodsig af Kongen, at enten skulde han lige paa Timen flye dem sin Daatter, eller komne ud og slaaes med dem. Ole tog strax Svaret, og bad dem kun styre deres Hidsighed, aldenstund han var til deres Tjeneste, dog paa det Vilkaar, at man paa begge Sider skulde have Ryggen frie, og som ærlige Kæmper med Sværd gaae hinanden under Øine. Kampen stod nu paa en Øe, der laae midt ude i en Søe, og Ole gjorde sine Sager meget bedre, end man kunde ventet af saa ung en Helt, thi med sit Sværd, som kaldtes <em>Lygte,</em> nedlagde han den hele Tylvt, hvorom man endnu mindes ved en Bye i Nabolaget, som bærer Navn efter begge Brødrene, baade Hjall og Skate.</p>
		<p>Til Løn for sin Helte-Gierning blev nu Ole gift med Æse, og avlede med hende en Søn, ved Navn Omund, men der han saa spurgde, at Nisse-Kongen Thord bekrigede hans Fader, ved Hjelp af en vis Toste, og af Loter Blotmand eller Offer-Gode, da tog han Orlov af sin Sviger-Fader, og søgde, med een eneste Følge-Svend i Kvinde-Klæder, hjem til sit Fædreneland, for der at prøve Styrke med Fienden!</p>
		<p>Der nu Ole nærmede sig Thords Høvdings-Gaard, forvendte han sin Skikkelse, skabde sig ud som en gammel udlevet Mand, og skjulde saavel sit som sin Tjeners Sværd i hule Stokke, gik saa ind i Konge-Hallen, og bildte Folk ind, at han havde fordum været Stodder-Konge hos Sigurd, men var gaaet i Landflygtighed, fordi Sigurds Søn Ole havde faaet et slemt Nag til ham, og var ham idelig paa Nakken. Nu var der strax en Hob af Hoffolkene, som, for at giøre Nar ad ham, hilste ham med Konge-Navn, faldt paa Knæe, og rakde ham Haand til Hyldings-Pant; men han forstod uret, trak sit Sværd frem, fortalde Hirdmændene, at hvad de havde gjort i Spøg tog han for Alvor, og bød dem følge sig nu, da han vilde Kong Thord til Livs. Endeel var der nu vel, som, uden at bryde sig om det Mundsveir af en Hylding de havde spaset med, skiød Skjold for Thord, men der fandtes dog ogsaa dem, der lod sig tage paa deres Ord og hjalp Ole, saa der blev Splid i Huset, Stalbrødre gik hverandre paa Klingen, og Thord sank overvældet, ei saameget af den fremmede Giæst, som af sine egne Huusfolk. I denne Kamp fik ogsaa Loter sit Banesaar, men førend han døde, gav han dog baade Ole hans Binavn, og spaaede ham hans Endeligt: han kaldte ham Ole Bravkarl, for derved at betegne hans Raskhed og Fyrighed, men spaaede ham tillige, efter Giengiældelsens Ret, et Endeligt som Thords, saa han skulde ogsaa falde, forraadt af sine Tjenere. Med disse Spaadoms-Ord paa Læberne døde han, og det var underligt nok, at den Slagne skulde forkynde Seier-Herren hans Døds-Dom!</p>
		<p>Ole, som kun med Fred i Følge vilde atter indgaae i Faderens Huus, besøgde ham nu seierrig, og udnævnet derpaa til Herre og Høvding over hele Flaaden, overvandt han efterhaanden ikke mindre end <em>halvfjerdsindstyve</em> Søe-Konger, blandt hvilke man især har lagt Mærke til Birvil og Hvirvil, Nef og Onef, Redvard, Rand og Erand, som de Ypperste!</p>
		<p>Rygtet om disse Kong Oles Bedrifter gik vide om Land, og opflammede alle vældige Kæmper saa, at de kappedes om at indgaae Stalbroderskab med ham; de meest uregierlige Unger-Svende bøiede sig under hans Spiir, for som hans Tjenere at dele hans Priis, selv Stærkodder søgde ham, og, sig til liden Baade, modtog Ole denne Mester-Kæmpe med stor Æres-Beviisning, ja omgikkes ham som en Broder!</p>
		<p>Med denne sin Vælde, og med sit store berømmelige Navn, holdt Ole alle Nabo-Konger saa i Ave, at de turde ikke andet end holde Fred indbyrdes, ja det faldt dem aldrig ind at yppe Feide, og saaledes stod Sagerne, da Ole giæstede Kong Harald, og blev af ham den hele Danske Flaade betroet, men traadte siden i Stalbroderskab med Kong Ring.</p>
		<p>Nu var paa den Tid en vis Bruno baade Potte og Pande hos Kong Harald, og de havde fra Barnsbeen af været gode Venner og Stalbrødre. Bruno vidste alle Kongens Hemmeligheder, og blev immer brugt til Mellem-Mand, naar Harald og Ring havde Noget at meddele hinanden, som ellers Ingen maatte vide; men samme Bruno druknede imidlertid paa en af sine mange Reiser, og saa paatog Odin sig hans Skikkelse, reiste mellem Kongerne under hans Navn, for at forstyrre deres Enighed og strøe Tvedragts Sæd, et Arbeide, der lykkedes den Falskner saa vel, at Kongerne efterhaanden glemde baade Venskab og Frændskab, ja fattede et Had til hinanden saa bittert, at Intet uden Blod kunde kiøle deres Harme. Vel stræbde de enstund at skjule Fiendskabet, men det ulmede dog saalænge, som Ild under Aske, til det omsider brød ud i lys Lue, Bruddet blev Alle vitterligt, de forkyndte hinanden aaben Feide, og anvendte saa hele syv Aar paa at ruste sig til standende Strid.</p>
		<p>Der er imidlertid to Fortællinger om den Sag, thi Somme vil sige, at Harald, langtfra at misunde Ring hans Magt og Værdighed, kun erklærede ham Krig, for at komme ud af Verden paa en skikkelig Maade. Han var, siger man, deels for sin Ældes og deels for sin Strængheds Skyld, baade sig selv og Undersaatterne til Byrde, vilde heller falde for Sværd paa Valen, end ligge og seipines paa Sotte-Sengen, og ønskede i det Hele at faae et Endeligt, der svarede til hans daadfulde Levnets-Løb. For altsaa at døe paa Ærens Seng, og giæste Valhal med saa talrigt et Følgeskab, som mueligt, derfor stod hans Hu til Kampen, og velkomment var ham det Blodbad, hvori han nedsank. Da det nu var hans eneste Ønske at falde i Selskab med ret mange Kæmper, indrettede han Alting saa, at Styrken blev omtrent paa begge Sider lige, dog saa, at Overvægten var paa Rings Side, som, efter hans Hensigt, skulde omsider beholde Marken!</p>
	</section>

	<section class="blank"></section>

	<section class="titlepage">
		<hgroup>
			<p>Dannemarks Krønike.</p>
			<h1>Ottende Bog</h1>
			<p>Fra Braavalla-Slaget til Gøtriks Fald.</p>
		</hgroup>
	</section>

	<section id="chapter-32"
		class="chapter"
		style="page: book-8">
		<h2>Braavalla-Slaget.</h2>

		<p>Stærk-Odder, som selv var med i Slaget mellem Harald og Ring, ja ragede der frem som et Taarn af en Kæmpe, han har paa danske Riim fortalt den hele Handel, og samme Riim ere forplantede til Os, ikke saameget ved Skrift, som ved at leve i Folke-Munde. Indholden af dette Riim paa Moders-Maalet vil jeg nu overføre paa Latin og begynde med at opregne blot de mærkeligste Høvdinger, som kæmpede paa begge Sider; thi at nævne Alle kan saameget mindre falde mig ind, som man end ikke ret veed hvormange der var i Alt.</p>
		<p>Først vil jeg da nu opregne dem, der stode Harald bi, og dernæst dem, som tjende Ring for Sold.</p>
		<pre>Det var Kong Haralds
Høvdinger bedste:
Sven hedd den Første,
Og Samber den Næste,
Efter kom Amber
Og Ella i Rækken,
Rathe hin Fyenske
Og Ro, kaldet Langskiæg.

Foran Skalk Skonning
Lod Salgard sig finde,
Efter Alf Aagesen
Ølver hin Brede,
Gnep, kaldet Graaskiæg,
Og Garder fra Stangbye.

Brand Brød-Smule
Og Blænd fra Thule
Man kalder og kiender
For Konningens Frænder;
Thorgny og Thorving,
Tater og Hjalte
Med dem er optalte,
Thi sammen i Følge
De stævned paa Bølge,
Til Leire, og ledte
Om Ligemænd der,
Heel prægtig udredte
Med Pandser og Sværd!
Ja, høie og ranke,
Med Hjelme saa blanke,
Med senestærk Arm,
De havde i Panden
Lidt Meer end hveranden,
Og Mod udi Barm!
Med Buer de skiøde
Og Blider som Faae,
Men turde og møde
Hver Kæmpe de saae!
Ja, ikke i Haanden
Sad al deres Konst,
Ei Tungen og Aanden
De havde omsonst,
Ei Munden dem svigted
Til Andet end Skraal,
De rimed og digted
Paa Mødrene-Maal,
De turde sig kalde
Som Kæmper, saa Skjalde,
Slet Ingen de veeg!

Som Høvding fra Leire
Kom Hjort og kom Borre,
Kom Belge med Begad,
Med Barri og Tole!

Nu Skjoldmøer trende
Maa Skjalden og nævne,
Som Høvdinge-Kvinder:
Først Hetha hin bolde,
Saa Visna fra Venden,
Og Viborg derefter.
Med Hetha og Visna,
Mandhaftige Kvinder,
Fra Slesvig forened
Sig Seilmager Tomme,
Og Hake den Kæmpe
Med Kind-Skrammen stor.

Vovere ikke var
Viborg end Hetha!
Kæmper den Kvinde
Kunde vel styre;
Bo, som var Brams Søn,
Og Brat, kaldet Jyde,
Ginge, paa Kampen
Gridske med hende.

Orm hin Angler
Og Ubbe Friser,
Are Enøie,
Alf og Gother,
Dal hin Digre
Og Duk Vende
Regnes op som
Raske Svende.

Med Visna i Følge
Gik Vender saa mange,
Hun havde paa Tænder
Og Haar kan man troe;
Ja, klog var paa Krigen
Den Kvinde som Faa.
Barri og Gnizli
Omgiærded den Møe,
Kun de havde Skjolde
Til Skiærm og til Gavn,
De øvrige Bolde
Dem bar kun af Navn.
De kiendtes i Vange,
Saasnart man dem saae,
Paa Sværdene lange
Og Skjoldene smaae;
De himmelblaae Skjolde
Til Piltene smaae
Helst rakde de Bolde,
Naar Fienden de saae,
Hvis ei, dog til Side
De kom med en Fart
Paa Ryg op at ride,
Saa Brystet blev bart!
Med blottede Bringer
Gik hele den Flok,
Dem blottede Klinger
Var Skiærmelse nok;
Trøien de voved,
Sværdet de loved!
Mest var at prise,
Vidner min Vise,
Dog Tolker og Yme,
Og Toke fra Jomsborg,
Og Otrit hin Unge,
Ædlingen fiin!

Hetha, hun havde
Vel hundrede Kæmper,
Djærve og stærke,
Men disse især:
Grim og saa Grenzel,
Og Ger Liflænder,
Hama og Hunger,
Og Humble og Bjar.
Konger de vare
Af Byrd og af Blod,
Prøvet i Fare
Var Heltenes Mod:
Tit de sig viiste
I Kreds og paa Val,
Rygtet dem priiste
I Hytte og Sal!
Ja, Konger i Mængde
Man Sværdet saae bære
De Alle kun tænkde
Paa Kamp og paa Ære;
Men eens var ei Siden
De valgde i Striden;
Hos Harald da Somme
Vi maae ihukomme,
Og Somme hos Ring!

Alt som vi nu hørde,
De Skjoldmøer førde
I Marken fra Hald,
Til Dane-Folks-Hæren,
Vel Kæmper med Æren,
I Hundrede-Tal;
Men ei vil jeg dølge,
Kong Hildetands Følge
End voxde ved Hom,
Ved Hun og ved Hasting,
Ved Hythin Spinkel,
Ved Høse hin Dulle,
Og Dag hin Grænske,
Olavs Søn Harald,
Og Hadelands Karle,
Som Har var, og Herlev,
Og Hodbrod hin Galne.

Fra Ymesland Kæmper
Kom ogsaa til Striden:
Med Humnehy Harald,
Og Hake fra Norden,
Og Sigmund og Serker
To Sønner af Bemund!
Det var at vente,
De Karle kom frem,
Vel det fortjende
Kong Harald af dem,
Fordum tilstæde
De Troskab ham svor,
Toge med Glæde
Hans Guld over Bord,
Havde til Beste
Og Gaverne end:
Sværd med Guld-Fæste
Dem glimred ved Lænd!
Ei heller de Sidste
Paa Kæmpernes Liste,
Kom først nu i Aar
Til Konningens Gaard,
Blandt Hirdmænd dem Begge
Der fordum man saae:
De Sønner saa kiække
Af Gand-Alf hin Graa!

Nu har jeg de Stærke
Opregnet med Flid,
Som gik under Mærke
For Harald i Strid!
Ei Bølgerne blaane
I Sundet man saae,
Fra Sælland til Skaane
Hvor Snekkerne laae,
Man saae kun for Øie
En gyngende Skov
Af Master og Fløie
Med Takkel og Tov!
Ei brugde man Baade
Til Fart over Strand,
Paa Dannemarks Flaade
Man gik over Land!
Dog, Skjoldungen miste
Ei vilde den Priis:
Paa Folk sig at liste
Var aldrig hans Viis;
Thi lod han opsadle
De Heste paa Stand,
Lod Herredags-Karle
Opride i Land,
At hilse fra Dansken
Kong Ring i hans Gaard:
Nu kastet var Handsken
Til Kamp uden Kaar;
Ja, sætte ham Stævne
Hvor Kreds paa det Jævne
Var skrevet til Slag!

Med Ring at opregne
Er Rækken saa lang,
Og Ulv jeg tilegne
Maa ypperste Rang,
Saa Aage med Eivind
Og Eigil hin Skeeler
Gothar, Hilder,
Guthi Alfsøn,
Styr hin Stærke,
Steen fra Væner,
Geert hin Glade,
Glum hin Værmer.

Nu kom de Kæmper
Fra Nord-Alfheim,
De rynkede Næse
Ad Naboe-Folk,
Ei gik de Grander
Med Fleer i Lag,
Et eget Banner
De bar i Slag:
Saxo Flettir,
Salle Gother,
Thord med Nikket,
Thrand med Næsen,
Grunder, Otte,
Grinder, Tove,
Kold og Bjarke,
Kloge-Hogne;
Hrok hin Svarte
Slutted Troppen!

Rane Hyldsøn,
Rethyr Høg,
Lyuth Guthi
Og Svend Kulle,
Rolf Ukydske,
Ring Athylsøn,
Harald Totting,
Hun og Sølve,
Valsteen ogsaa,
Vigens Kæmpe
Tykke-Thorolf,
Thengel Høie,
Birvil Blegnæb,
Byrger, Skumber,
Gik i Skare,
Stod i Fare
Last og Brast!

Thele-Markens
Tappre Kæmper
Blev ei hjemme,
Ei man glemme:
Mindst i Munden,
Meest i Grunden
Havde de!
Thorleif Trodsig,
Thorkild Gothe,
Gretter Grovknold
Gridsk paa Slagsmaal,
Hadd hin haarde,
Hroald Knoe.

Nu fra Norge
Nævnes disse:
Thrond hin Trøndske,
Thoke Møring,
Hrafn hin Hvide,
Hasvar, Bjarne,
Blire med den brakke Næse,
Bjørn fra Sogn,
Find fra Fjorde,
Fjælring-Berse,
Saa og Sigurd
Svine-Hoved,
Erik Bradse,
Alsteen ogsaa,
Hark og Hrut,
Og Hravi med,
Erling Orm
Af Jæder-Fylke,
Odd hin Angler,
Alf Vidfarne,
Einer Vindhas,
Iver Trumf.

Nu fra Thule
Tælles disse:
Mar hin Røde,
Midfjords-Boe,
Gromber Graaskiæg,
Gram fra Brynlund,
Grim fra Skiær
I Skage-Fjord,
Brade, Rankel,
Berghar Skjald.

Up-Svenskere ægte,
Var Are og Bagge,
Karl hin Rekkel,
Og Kroker Bonde,
Guthfast med Gumme
Fra Gisselmark;
De udaf Frei var
Frænder Alle,
Hedninger ogsaa
Af Hjertens-Grund.
Yngve og Oluf,
Alver, Folke,
Stolte Kæmper,
Snilde Karle,
Elriks Sønner,
Ogsaa regned’
Fra Frei, som Gud,
Deres Herkomst ud,
Var blandt Rings de Bedste,
Og Frænder næste!
Dem Sigmund fulgde
Fra Sigtun-Bye,
En Markeds-Kæmpe
Han maatte hedde,
For Kræmmer-Vane
Han var udi;
Og til ham føies,
Med Froste Lampe,
End Alf Storsnude
Fra Upsala,
Han godt kunde skyde
Med Kaste-Spyde;
Blandt Kryhed anden,
Det var hans Skik,
At Mærkes-Manden
Forbi han gik!

Med Ole i Kampen
Gik Kongerne syv,
Med Haand og med Hoved
Stod Holte ham bi,
Og Hendel og Holmar,
Og Hama og Leif,
Og Regnald Rutener
Af Radbarths Æt.

Snekkerne elleve
Sigvald anførde,
Kiølene kløved
Kattegats Bølger!
Huners Betvinger
Heised i Raae
Liin paa sit Langskib,
Læser han hedd,
Glimrende Guldet
Omglindsed hans Stavn!

Thririkar styred
En Drage saa prud,
Snirklede Stavne
Man skued paa den!
Thrygge og Torvil
Med Snekkerne tolv,
Hver dog med sine,
Som Venner og kom.

Nu i Øvrigt, naar man lægger
Sammen, som der er optalt,
Fem og Tyve-Hundred Snekker,
Ring fik sanket Alt i Alt!
</pre>
		<p>Den Gothiske Flaade laae først i Havnen Garnum, og ventede paa den Svenske, som Ring, der selv blev ved Land-Hæren, havde sat under Kong Oles Anførsel; men nu kom der Bud til Garnum, at til en vis Tid skulde Gotherne, paa bestemt Sted mellem Vik og Verende, møde Svenskerne, og det var et stolt Syn, der alle de Snekker kom under Seil og bedækkede Havet. Medens den Danske Flaade maatte med stor Besværlighed krydse mod Vinden, gik den Svenske for fulde Seil med en strygende Bør, og naaede desaarsag tidligere Maalet, hvorpaa Ring flux lod Tropperne udskibe, og stille i Slag-Orden tilligemed Hæren han selv havde ført over Land. Fra først af, da Hæren bredte sig i Mag, som den vilde, blev Linien saa lang, at den ene Ende var nær ved at gaae ind i Verende, men saa mønstrede Ring til Hest den hele Mangfoldighed, som han fandt staaende Hulter til Bulter, en Klat hist og en Klat her, og nu gik det i en anden Stue; thi alle de raskeste og bedst udrustede Karle kom frem at staae i Spidsen, under Anførsel af Ole, Regnald og Hvirvil. Her blev da Middel-Punkten, og derfra gik saa to krumme Fløie ud, ligesom to Horn, hvoraf det Høire stod under Yngve, Elriks Sønner og Trygge; det Venstre under Læser. Store Flokke af Esther og Curer dækkede Flankerne, og allerbagest stod Skytterne.</p>
		<p>Imidlertid vendte Vinden sig, og efter syv Dages Seilads lod den Danske Flaade sig see for <em>Calmar,</em> hvor Alle, som den betragtede, maatte høilig forundre sig, thi stor var Flaaden i sig selv, større var den blevet nu, da syv tusinde Sachser, Vender og Liver havde føiet sig til den, høit gik Bølgerne, og for lutter Seil i Raae saae man hverken Luft eller Hav.</p>
		<p>Skaaningerne, som vare godt veikiendte, og gik derfor over Land, stod alt paa Pletten, og Svenskerne havde, som vi veed, alt ventet enstund, men Ring befoel imidlertid sin Hær at holde sig ganske roelig, til Harald fik affylket, og først naar man saae Dane-Kongen paa hans Vogn under Banneret, skulde Luren klinge.</p>
		<p>Det har ingen Hast, sagde Ring, thi hvem der lader sig lede af en Blind, kan man blæse omkuld, og Harald, seer man let, gaaer baade i Blinde og i Barndom, aldenstund han, som man skulde tænke, træt og mæt af Dage, griber med Begiærlighed efter fremmede Kroner, ja higer umættelig efter Jorde-Gods, nu, da nogle Fodsbredd Jord til en Grav omtrent burde være ham Nok. Paa den ene Side seer jeg her det Svenske Folk, som kun af Nødvendighed drager Sværdet for Frihed, for Børn og for Fædreneland, paa den anden Side en forvoven, overmodig Olding, som har yppet Kiven, og staaer i Spidsen, ei for en Dane-Hær, men for en Hob Sachser og andre udmarvede Folk, kun med en Klat Danske iblandt. Saa hører mig da, I Svenske og I Norske Mænd! og kommer ihu, hvor høit de Nordiske Folk har altid hævet sig over Tydske og Vender! Seer med Foragt ned paa en Krigs-Hær, som snarere maa kaldes en sammenløbet Landstryger-Klynge, end en forbundet Kæmpe-Skare!!</p>
		<p>Talen gjorde sin Virkning, og hvad Hæren ikke før var heed i Hovedet, det blev den nu.</p>
		<p>Imidlertid fylkede Bruno paa Haralds Vegne, med kiledannet Spidse gik ogsaa Dane-Hæren ud i tvende Fløie, hvoraf Hetha anførde det høire og Hake det venstre, men Visna satte Bruno til at føre Banneret.</p>
		<p>Der nu Harald kom frem paa sin Vogn, da opløftede han Røsten, saa høit som han mægtede, og udbrød i Klagemaal over Ring, der nu med Utak lønnede ham saa ilde for alle hans Velgierninger. Riget, sagde Harald, med hvis hele Styrke han nu anfalder mig, det har jeg skiænket ham, ynkedes han end ikke over mine hvide Haar, sin egen Moders Broder skulde han dog skaane, men nei, hans Egen-Kiærlighed giør ham blind for alt Andet, giør ham døv for Blodets Røst, som for Taknemmelighedens Stemme! Velan da! saa mindes, I Daner, den Helte-Glands, I tilkæmpede Eder i fremmede Lande; og kommer ihu, at fra Arilds-Tid var Daner ei Trælle, men snarere Herrer i Norden! Mindes dette, og lader dog ikke et forhen overvundet Folk, som farer nu op i en Hovmods-Ruus, fordunkle den arvelige Glands, I omskinnedes af! Taaler dog ikke, at Fiende-Haand berøver den graahærdede Olding Seiers-Krandsen og Herre-Spiret, hvormed I selv beærede ham i hans blomstrende Ungdom!</p>
		<pre>Nu Luren gjalded
Med Drøn paa Drøn,
Til Kamp den kalded
Hver Helte-Søn,
Og stærke som Bjørne,
Og kiække som Ørne,
Fløi Kæmper op!

Da Jorden braged,
Som Buldret steeg,
I Skoven knaged
Den gamle Eeg,
Ja, Himmelens Bue,
Den tykdes at true
Med Fald saa brat!

Det lod, som Loke
Var løst af Baand,
Som Ragna-Roke
Var nu for Haand,
Som Verden maa tænkes,
Paa Vei at nedsænkes
I Ginnung-Gab!

Som Guder skulde,
I Udgangs-Aar,
Med Mænd af Mulde
Nu dele Kaar,
Som Alt skulde mødes,
For sammen at ødes,
Saa lod det nu!

Som Bølgers Brusen
Paa Stormens Dag,
Saa hørdes Susen
Med Gnye og Brag,
Da leged i Vrimmel
De Spyd under Himmel
Med Piil og Steen!

En Skye i Kampen
For Sol man skiød,
Og op slog Dampen
Af Kiedel rød;
Saa løftedes Laage,
At Dampen som Taage
Slog høit i Skye!

For Skud tilvisse,
Og Blide-Kast,
Heel mangen Isse
Og Pande brast,
Med Steen at langes,
Med Spyd at stanges,
Det er ei Spøg!

Dog faldt ei Færre
For skarpen Segl,
Nei, det blev værre,
Der Steen slog feil,
Der Kæmperne ginge
Hinanden paa Klinge
Med dragne Sværd!

Da knak for Kaarde
Saa mangen Mand,
For Nødder haarde
Og mangen Tand,
Da hørde man Bulder
Fra Isse og Skulder,
Som Torden-Skrald!

De Sagn er visse,
Jeg selv var med,
I Fylking-Spidse
Jeg gik urædd;
Nu Mindet mig fryder,
Som Visen den lyder
Paa Moders-Maal!
</pre>
		<p>Saaledes fortæller Stærkodder selv i Visen han gjorde om Slaget, og melder Adskilligt om sine egne Bedrifter, sigende blandt Andet:</p>
		<pre>Da jeg for Harald
Høvdinger fældte,
Hun og Ella,
Hort og Byrge,
Hugged den høire
Haand og af Visna!
Rigtig jeg ramde
Ro, tør jeg mene,
Gnep det og Garder
Gik ikke bedre;
Falde med dem maatte
Fader til Skalk!
</pre>
		<p>Hake derimod, den drabeligste Dane, siger Stærkodder, gik det ham ikke saa godt med, thi vel slog han Hake til Gulvs engang, men fik det artig betalt, aldenstund han ikke blot tabde en Finger, men blev hugget baade paa Langs og Tværts, saa Lungen krøb ud igiennem Brynien, og Halsen blev skaaret halv over. Det kalder man ikke at slippe heelskindet, og det varede gierne længe, førend de Saar vilde lukke sig, end sige læges.</p>
		<p>Fremdeles melder Stærkodder, at Skjoldmøen Viborg eller Vegthbjorg fældede Kæmpen Sote, men at, da hun truede med at giøre Flere samme Skiel, saa tog Thorkild Theler Sigte paa hende med sin Bue, og der laae hun; thi de Guttoner var nogle forskrækkelige Folk til at skyde, Pilene foer fra dem, saa det peeb efter, lige lukt igiennem Skjold og Hjelm og Brynje, som giennem Kiød og Klæde, saa det var den Dag de farligste Vaaben.</p>
		<p>Det maatte iblandt Andre Ubbe Friser bekiende. Han var Kong Haralds djærveste Kæmpe, ragede frem over alle de Andre, og fældte for sin Deel ikke mindre den Dag, end fem og tyve udvalgde Svenske og Gothiske Kæmper, uden at regne de Elleve med, som ikke faldt, skiøndt han saarede dem; og han foer nu gruelig frem, brød ind hvor Fienden stod tykkest, og beed saa hvast om sig med Sværd og Glavind, at Svenskerne giøs og gav Plads, ja stod paa Springet at fægte med Hælene. Møde ham turde nu vel Ingen, men Hadd og Hroald og Gretter besluttede dog i en Afstand at vove en Dyst for det almindelige Bedste, og brugde deres Buer af alle Livsens Kræfter. For dem faldt da omsider Kæmpen, for hvis Haand ei Nogen kunde staae, men før han med udtømde Kræfter sank i Knæe, var ogsaa hans Bryst giennemboret af tolv Tylvter Pile.</p>
		<p>Der Ubbe nu saaledes var fældet, da skedte der et stort Nederlag paa de Danske, især ved Thrønder og <em>Dalekarle,</em> thi nu blev det Buernes Tid, og Pilene var det, som gjorde vore Landsmænds Ulykke.</p>
		<p>Den gamle Harald sad blind paa sin Strids-Vogn, men døv var han ei, og der han af Folkets Mumlen forstod, at Skræk var iblandt dem, og Lykken altsaa paa Fiendens Side, da spurgde han Bruno, som var paa Skielmerie hans Kiøresvend, hvorledes Ring havde ordnet sin Krigshær i Dag? Smilende svarede Bruno: i hornet Skikkelse gik Hæren frem. Der Kongen det hørde, da giøs det i ham, og høilig forundret spurgde han videre, hvem i al Verden der havde lært Kong Ring den Kunst, som Ingen forstod, uden Odin selv, og som han, sagde Harald, har intet Moders Barn lært uden mig, der annammede den som en Kampens Hemmelighed! Bruno tav, da slog det Kongen, at han var Odin selv, og at denne hans gamle Skyts-Aand, det være sig nu for hans Bedste eller hans Værste, var her tilstæde i forblommet Skikkelse. Han tog da sin Tilflugt til Bønner, og bad ham indstændig, at han dog ikke nu paa det Sidste vilde fratage de Danske Naaden, de hidtil nød, men skiænke dem Seier, endnu i Dag, og saaledes sætte Kronen paa de mange Velgierninger, han fra Arilds-Tid havde beviist dem! Dig, sagde han, vier jeg høitidelig Valen!</p>
		<p>Dog, Harald bad som for døve Øren, og Svaret var, at Bruno kastede ham hovedkulds ned af Vognen, rev ham Kiølven af Haanden, og slog ham ihjel med hans eget Vaaben.</p>
		<p>Saasnart nu Ring fik Haralds Drab at vide, lod han med Luren sine Krigsfolk standse i Farten og kalde tilbage, hvormed Slaget ophørde, og Stilstand paafulgde, da Ring gav de Danske at betænke, at hovedløs kæmper høvdingløs Hær.</p>
		<p>Der nu Det var skeet, befalede Ring sine Svenskere, at randsage Valen, til de fandt Kong Haralds Legeme, da det var Synd at Konge-Liget skulde savne en sømmelig Jordefærd. Med Gridskhed kastede Almuen sig over Dyngerne af Liig, og ledte, men fandt dog ei før efter en halv Dags Forløb Kong Haralds Legeme, og det var intet Under, thi høit over Stangen, og op over Hjulene paa hans Vogn laae der fuldt med døde Kroppe; ja, saa stor var Mand-Slætten i denne Strid, at paa Rings Side vare tolv, og paa Haralds tredive Tusind faldne, foruden dem, man ei vidste Navn eller Tal paa.</p>
		<p>Der nu endelig Kong Haralds Liig var fundet, med Samt hans Kiølve, da spændte Ring sin egen Hest, beklædt med Gylden-Stykke, for hans Vogn, og holdt som en Liig-Tale, hvori han skiænkede Kong Harald Hesten, bad ham ride rap paa den til Valhald, som første Mand fra Slaget, og hos Odin, Valhalds Drot, bestille godt Herberge for Venner og Fiender!</p>
		<p>Tændt blev nu Baalet, de Danske opsatte, som Ring befoel, Kong Haralds forgyldte Snekke derpaa, og medens Baalet fortærede Liget, bød Ring sine Høvdinger gange, i Skare, Baalet rundt med Klagemaal, ja formanede dem rørende til, Alle med gavmild Haand at offre Vaaben, Guld og andre Kostbarheder, saa Baalet kunde deslængere blusse høit, til Ære for den store, den vældige, den Alles Hjerter dyrebare Konge!</p>
		<p>Brændt var nu Liget, Asken opsamledes, lagdes i Urne, og sendtes, paa Rings Befaling, til <em>Leire,</em> for der at begraves med Hest og med Rustning paa kongelig Viis!!</p>
		<p>Ved at give sin Kongelige Morbroder saa hæderlig en Jordefærd, vandt Ring de Danskes Yndest, saa de lod Hadet fare, og udbad sig af ham, som en Naade, at Hetha maatte være deres Dronning! Men, uagtet Dannemark var kun, saa at sige, en Skygge af sig selv, saa frygtede Ring dog for, at blev det sammen, kom det snart igien til Kræfter, og desaarsag lemlæstede han Riget, ved at rive <em>Skaane</em> derfra, og kun over Resten indsatte han Hetha til Dronning.</p>
		<p>Saaledes kom Dannemark ved Lykkens Foranderlighed under Sverrigs Vinger, og hermed endes Fortællingen om Braavalla-Slaget!</p>
		<p>Dog, Sællands-Farene kunde ikke glemme hvad for en Høvding de havde havt i Kong Harald, og de forbigangne bedre Dage stod immer i en Lignelse for deres Øine, saa de bluedes ved at dandse Efter et Kvindfolks Pibe. De søgde desaarsag Kong Ole paa Haand, som var gjort til Statholder i Skaane, og bad ham dog endelig befrie et Folk fra Tøffel-Spiret, som var vant til at eie og følge høilovlige Konger! Saasnart du blot griber til Vaaben, for at giøre Ende paa vor Skiændsel, da, sagde de, skal vi strax forsamle os under dit Banner, og være dig underdanige!</p>
		<p>Saavel denne forekommende Hylding, som Mindet om hans høie Herkomst, gjorde, at Ole flux sagde Ja, stævnede Hetha til sig, og bragde hende, uden Sværdslag, blot ved Trudsler, til at indrømme ham Riget, paa Jylland nær; ja, selv deraf maatte hun love at svare ham Skat, for at ingen Deel af Dannemark skulde have en Kvinde til sin Høieste Øvrighed.</p>
		<p>Dog, snart fortrød de, der mest havde skammet sig ved at staae under Dronningen, bitterlig deres Adfærd, thi de fandt Ole saa haard og grusom, at det var utaaleligt. Hvad enten det nu var af Medynk over Fædrenelandet, eller af et eget Nag de havde til Ole, Nok er det, at tolv Høvdinger indgik en Sammensværgelse mod hans Liv, og som Hovedmændene nævner man: Lenne, Atle, Thott og Vithne, hvilken Sidste vel var Høvding i Venden, men dog Dansk af Herkomst. Da nu imidlertid ikke En af hele Tylvten turde tiltroe sig Mod og Kraft til saa vanskelig en Forretning, som den, at myrde Kong Ole, leiede de, for hundrede og tyve Mark Guld, Stærkodder dertil.</p>
		<p>Stærkodder besluttede nu, da han havde ladet sig forføre til det Skielmstykke, at myrde Kong Ole i Bad-Stuen, og gik desaarsag derind til ham med Sværd, men der han mødte de skarpe Blik og de lynende Øiekast, da stivnede han af Skræk, trak sig tilbage, og opgav for denne Gang sit Forsæt.</p>
		<p>Mærkeligt nok, at den Kæmpe, der havde brækket saa mangen Høvdings Spir, og knækket saa mangt et Pandser, bævede nu tilbage for Øiekastet af en vaabenløs Mand!</p>
		<p>Imidlertid, Ole som kiendte det Giennemborende i sit Blik, og ahnede sidst at finde en Forræder i sin gamle prøvede Ven og fortroelige Stalbroder, holdt Haanden for Øinene, og bad Stærkodder kun træde nærmere og forrette sit Ærinde, hvorpaa Stærkodder sprang til med draget Sværd, giennemborede Kongen, og gav ham, da han desuagtet giorde Mine til at reise sig, Bane-Saar paa Halsen!</p>
		<p>Det var nu skeet, men snart vaagnede Kæmpens Samvittighed, og han var da nær ved at synke i Jorden af Anger og Skamfuldhed; altid svævede denne sorte Nidingsid ham levende for Øine, og naarsomhelst han blot hørde den nævne, da brast han i Graad! I sin Harme slog han endogsaa nogle af dem ihjel, efter hvis Indskydelse Misgierningen var bedrevet, og saaledes maatte den samme Haand, der forgreb sig, hævne Forgribelsen!!</p>
	</section>

	<section id="chapter-33"
		class="chapter"
		style="page: book-8">
		<h2>Omund.</h2>

		<p>Ole efterlod sig en Søn, ved Navn Omund, og ham valgde de Danske til Konge, mere for hans Byrds end for hans Dyds Skyld, thi han var kun en Dreng; men da han blev voxen, gav han ikke Faderen det Mindste efter, og stræbde ærlig at naae, ja endog at overgaae ham i Helte-Gierninger.</p>
		<p>Dengang nu Omund skulde til at see sig om efter en Fæstemøe, faldt hans Øie paa Æsa, Daatter af en Nisse-Konge i Norge; thi hende gik der meget Ord af, og hun var just ikke tilfals for Enhver, aldenstund hendes Fader Kong Ring spurgde ikke om, hvad Beilerne havde til Bedste, men hvad Karle de var, og vilde ingen Svigersøn have, uden det var en særdeles udmærket Helt.</p>
		<p>For da nu paa den korteste Maade at skaffe sig den Navnkundighed, Ring forlangde, besluttede Omund at beile til hans Daatter med Sværdet, og gik desaarsag med sin Flaade op til Norge, hvor han meldte sig som den, der var odelsbaaren til Rings Rige, og kom nu for at indtale sin Ret. Heri fik han strax særdeles Medhold af Odd, Nisse-Konge paa Jedderen, som tog imod ham med begge Hænder, og sagde, der kunde ikke være noget Spørgsmaal om, at Ring, der ogsaa havde gjort ham megen Fortræd, jo var at ansee som en Voldsmand, der havde tilranet sig Omunds Arvegods. Med forenede Kræfter brød de derpaa ind i Rings Rige, hvor de vel sparede Menig-Mands Eiendom, men plyndrede Kongens Gaard, og slog ihjel hvem de traf af hans Frænder, og det var ingen Sag, thi Hovedet var borte: Ring var ude paa et Vikings-Tog i Vester-Leden; dog skal Omund immer have taget sig i Agt for ikke at overmande Nogen, da han fandt, at slig en Faders Søn som han, burde ikke have Folke-Tal, men Tapperhed, at takke for Seieren.</p>
		<p>Imidlertid fik Omund Kundskab om, at Ring var i Farvandet, og lavede sig til at tage imod ham med et stort Orlogs-Skib, hvorpaa han kunde see Fienden over Hovedet, og give ham sin Rest med Kastespyd, og til sine Hjelpere tog han Atle Skaanings Sønner: Homoth og Thole, hvoraf den Ene skulde være Styrmand paa Skibet, og den Anden Stavns-Vogter. Ring var imidlertid heller ikke tabt bag af en Vogn, men bar sig ganske snildt ad, ved kun at vise den mindste Deel af sin Styrke, medens Resten laae i Baghold, og endskiøndt Odd underrettede Omund om Knebet, hjalp det dog ikke, thi Atle Skaaning, som blev sendt ud for at afskiære Bagholdet, kom til Kort, og maatte, med stort Tab, tage Flugten hjem til Skaane.</p>
		<p>Nu maatte da Odd se til at hjelpe paa de forfaldne Sager, og Omund laae alt med en Flaade færdig til Slag, da han, til sin store Trøst og Glæde, saae Atle nærme sig for fulde Seil, og det kom deraf, at efter en Drøm, Atle havde havt, skulde den Norske Feide løbe lykkelig af, thi derfor skyndte han sig at komme med og stryge Skammen af sig.</p>
		<p>Frimodig begyndte nu Omund Slaget, og Lykken føiede ham, saa han ved sin egen Tapperhed vandt den Ære tilbage, han ved sine Tjeneres Brøde havde mistet. Dødelig saaret, og hardtad maalløs, stirrede Ring paa Omund, og vinkede ham til sig med Haanden, bad ham tage hans Daatter, og sagde, at naar han blot vilde love ham det, da døde han roelig! Vel døde Ring før han kunde faae Svar, men dog blev hans sidste Villie opfyldt, thi Omund, som endog fældte Taarer ved hans Liig, giftede sig selv med den ene af hans Døttre, og gav sin troe Tjener Homoth, der havde udmærket sig i Slaget, den Anden.</p>
		<p>Paa nærværende Tid gjorde Jomfrue Rusla sig bekiendt i Norge ved mandhaftige Bedrifter; længe havde hun kæmpet med sin Broder Thrond om Over-Herredømmet, og nu, da Omund fik Indpas i Norge, tog hun det meget fortrydeligt op, og viiste sig som en erklæret Fiende af alle <em>dansksindede Normænd.</em> Omund stræbde vel at kvæle dette Ustyr i Fødselen, men uagtet det var nogle af hans bedste Kæmper, han til den Ende udskikkede, maatte de dog give tabt, og denne Seier gjorde Rusla saa opblæst, at hun byggede store Kasteller i Luften, og drømde sig alt i Besiddelse af Dannemarks Throne. Hun vilde da nu begynde med at erobre Halland, men fandt saa varm en Modtagelse af Omunds Høvedsmænd: Homoth og Thole, at hun maatte pakke sig ombord, ja endog lade sin Flaade i Stikken, paa tredive Skibe nær, med hvilke hun tog Flugten. Vel lod det, som hun kom kun af Asken i Ilden, der hun slap fra de Danske, thi ved Hjemkomsten tog hendes Broder Thrond imod hende med Egg og med Odd, men ham slog hun baade sønder og sammen, saa hele hans Krigshær blev opløst, og han beholdt ikke en eneste Følgesvend paa sin Flugt over <em>Dovre!</em></p>
		<p>Der Omund hørde, hvordan Bladet havde vendt sig, gik han til Norge med en stor Orlogs-Flaade; men lod dog alt i Forveien Homoth og Thole hemmelig begive sig til Thelemarken, for der at opreise Folket mod Rusla. Det lykkedes, af sine egne Landsmænd blev hun forjaget af sit Rige, og da saa den Danske Flaade nærmede sig Øerne, hvor hun havde ventet at være i Sikkerhed, flygtede hun, uden at vove noget Slag. Omund satte imidlertid efter hende af al Magt, afskar hendes fleste Skibe i rum Søe, saa han uden Blods-Udgydelse baade fik et anstændigt Bytte, og vandt en Seier, som sveed til Fienden, ja som egenlig gjorde Udslaget, thi da Rusla nu med det Par Skibe, hun havde beholdt, lagde alle Aarer omborde, for at undgaae de Danske, løb hun lige i Hænderne paa sin Broder, og fik af ham sit Bane-Saar! Saaledes gaaer det: Ulykken kommer sjelden værst fra den Side, hun ventes meest, og man falder tit for hvad man frygter mindst!</p>
		<p>Omund overlod nu Thrond et Fylke, fordi han slog sin Syster, gjorde Resten skatskyldig, og seilede saa hjem til Dannemark, men her fik han Besøg af Ruslas Kæmper: Thor-As og Bero, som, da de paa et Vikings-Tog i Vester-Leden, spurgde deres Dronnings Fald, hvis Død de havde svoret at hevne, foer afsted til Kong Omunds Gaard og udæskede ham til Kreds-Gang. I hine Dage, maa man huske, var det en Skam for Konger, at afslaae en saadan Udfordring, thi da vurderede man Drotter, ei efter deres Dressel, men efter deres Drabelighed, og da derfor nu Homoth og Thole flux bød sig til at gaae i Kongens Sted, takkede han dem vel med stor Lovtale for deres gode Tilbud, men sagde tillige, at for Efter-Tales Skyld, kunde han ikke betjene sig deraf. Endelig gav han imidlertid dog efter for sine Venners indstændige Bønner, og mødte ved fornævnte sine Fuldmægtiger, som ogsaa gjorde Sagen klar, thi Bero faldt, og Thoras maatte lade sig bære af Kredsen, dog lod hans Saar sig helbrede, hvorpaa han traadte i Omunds Tjeneste, og blev af ham sat til Jarl i Norge.</p>
		<p>Siden fik Omund med Slaverne at bestille, thi der han engang, efter Sædvane, skikkede Bud efter Skatten, de skulde betale, var det ikke nok, at de slog Gesandterne ihjel, men ovenikiøbet gjorde de med hele den Slaviske Magt et Indfald i Jylland, saa Omund maatte gribe til Vaaben, og først, da han i eet Slag havde slaaet syv Konger ihjel, faldt Slaverne igien til Føie, og betalde Skat som før.</p>
		<p>Paa denne Tid omtrent var det, <em>Stærk-Odder</em> endte sine Dage, og dermed hængde det sammen, som følger. Ældgammel var Kæmpen nu blevet, og ansaaes udygtig baade til at gaae i Slag og i Kreds, og da han derved stod Fare for, paa sine gamle Dage at tabe den store Navnkundighed, han fordum vandt, saa vidste han ikke bedre Raad, end selv paa en Maade at forkorte sine Dage, ved nemlig med velberaad Hu at fremskynde sit Endeligt. At døe Straa-Død, syndes Stærkodder, var under hans Værdighed, hvis Levnet bugnede af Kæmpe-Værker, og heller vilde han falde for en ærlig Kæmpe, sig til ydermere Priis og Ihukommelse, end oppebie Banesaar af Dødens lumske Piil, som, efter Tidens Tænkemaade, var den største Ulykke, der kunde times en graahærdet Krigsmand. For da at undgaae hvad han frygtede, gik Stærkodder, afmægtig, og hardtad stokblind, som han var, ud i den vide Verden, med Blod-Pengene han fik for Oles Mord, om Halsen: thi med dem vilde han kiøbe sig en Banemand. Bedre, fandt han, kunde saa skammelig misbrugde Penge aldrig stædes, bedre, meende han ogsaa, kunde han ei afsone sin Majestæts-Forbrydelse, end ved selv at sætte som Priis paa sit Hoved, hvad han vandt ved Misgierningen, kiøbe Døden ligesaa dyrt, som han solgde Kongens Liv!</p>
		<p>Som han nu krøb hen ad Veien ved to Kieppe, omgjordet med tvende Sværd, da mødte ham en Almuesmand, som fandt, at to Sværd var i det Mindste det Halve for meget til saadan en gammel Stødaf, og spurgde derfor, af Kaadhed, om han ikke nok vilde give ham det ene? Ja, kom nærmere, sagde Stærkodder, saa vil jeg see, hvad jeg kan giøre; og da han saa kom, fik han rigtig nok det ene Sværd, i Livet at sige.</p>
		<p>I det Samme kom en vis Hather, som var med sine Hunde ude paa Jagt, der forbi, og saae, hvad den Gamle giorde, og hans Fader, Lenne, var just en af de Fristere, Stærkodder, da han angrede sin Brøde, havde slaaet ihjel. Hather lod nu Harerne løbe, og befoel to af sine Svende at galloppere lige ind paa den Gamle, for at see, om man dog ikke kunde giøre ham bange; men hvad skeer! da de havde gjort deres Krumspring, og vilde vende om, gav Stærkodder, med begge sine Kieppe, dem hver en Lusing, saa de drattede, og reiste sig aldrig meer. Da Hather saae det, begyndte han selv at blive heed om Ørerne, men gav imidlertid sin Hest af Sporerne, og fløi hen til den Gamle, som han da strax kiendte, og spurgde ham: om han ikke nu nok vilde bytte sit Sværd bort for en Vogn? Stærkodder, som var saa dumøiet, at han, ikke engang nær ved kunde kiende Karlen paa Ansigtet, hvor kiendeligt det end var, svarede ham, at i gamle Dage skulde ingen Spottefugl have gjort sig lystig over ham, uden at faae sin Umage betalt, saa han kunde huske, til han kom igien; ja harmfuld stemmede han gierne saaledes op:</p>
		<pre>Som Elven saa fage
Nedruller fra Fjeld,
Gaaer aldrig tilbage
At giæste sit Væld,
Saa ruller vor Alder,
Og ingen gienkalder
De flygtede Aar!

Sig Aarene dreie,
Som Hjulet, saa snart,
Paa banede Veie
I flyvende Fart,
Snart Ælde med Staven
Henpeger paa Graven,
Som Færdselens Maal!

Ja Ælde, ak Ælde
Er Gygiens Navn,
Hun Kæmpernes Vælde
Bortpuster som Avn,
Paa Fod hun os lammer,
Og Øinenes Flammer
Dem slukker hun ud!

Hun mægter at stjæle
Al Menneskens Lyst:
Af Munden vort Mæle,
Og Modet af Bryst,
Af Benene Marven,
Af Kinderne Farven;
Hvad har vi saa meer!

Da Huden blir skrumpen,
Og Kinden blir huul,
Da valen og krumpen,
Og rynket og guul,
Og madleed og gnaven,
Stakaandet ved Staven
Man slæber sig om!

Med Mimren og Gumlen
Man kommer ei vidt,
Med Hosten og Mumlen
Man siger kun lidt,
Ei tale, ei tygge
Man kan, som en Skygge
Man skrider kun om!

Uskaansomme Ælde!
Af Ungdommens Flor,
Af Manddommens Vælde
Ei levner du Spor,
Ak, for dig henvisner,
Og blegner og isner
Hver Kæmpe paa Jord!

Selv Rygtet ei skaaner
Den Gygie leed,
Som Fuglen, saa daaner
Det vingeskudt ned,
Ja, Ælde det volder,
At Prisen opholder,
Og Minder uddøe!

De herligste Værker,
Af Kraft og af Kunst,
Til varige Mærker
Sig hæve omsonst,
De rokkes, de hælde,
De synke for Ælde
I Glemsel og Gruus!

<em>Saa</em> straaler, saa funkler
Ei Navn, eller Krands,
At Ælde fordunkler
Jo dog deres Glands,
Mishandlet, vanhældet,
Affældigt, forældet
Alt Herligt forgaaer!

Hvor Skoen mon trykke,
Veed bedst, hvo den bær,
Med Gubbe-Ulykke
Saa gaaer det og her;
Hvad Alderdom bringer
Paa kulsorte Vinger,
Tilgavns jeg har lært!

Ja, Tøfler min Lykke
Tilvisse fik paa,
Ved Kiep og ved Krykke
Jeg kroget mon gaae,
Jeg stønner, jeg hiver,
Jeg hvæser, jeg piber,
Naar mæle jeg vil!

For mig i det Høie
Er Solen udslukt,
Omtaaget mit Øie
For Lys er tillukt,
Jeg gaaer som i Graven,
Maa famle med Staven,
Og føle mig frem!

Mig ændser ei Herre,
Mig ændser ei Svend,
Og, hvad end er værre,
Mig trøster ei Ven!
Blandt Stokke og Stene,
Gaaer Gubben alene,
Uændset, forladt!

Kun, hvis det sig hændte,
At Hather mig saae,
Han sikkert mig kiendte,
Enddog jeg er graa,
Han hjalp mig af Nøden,
Thi troe han til Døden
Er hvem han fik kiær!

Ei Venner han skifter,
Ei Sind og ei Meed,
Og Kæmpe-Bedrifter
At skatte han veed;
Paa Kiækhed at skiønne,
Og Daad at belønne,
Det er ham en Fryd!

Ei sparer den Rige
Paa Guld eller Gods,
For immer at stige
I Glands og i Roes,
Blandt Drotter heel Mangen
I Giæst-Mildhed Rangen
Aftrætte han tør!

Dog er paa sin Hylde
Ei blot han i Sal,
I Tapperheds Fylde
Han stander paa Val,
Er snar til at hugge,
Men seen til at bukke,
Og kiender ei Flugt!

Nu vidner min Bane
Det bedre end Ord:
Til Krigs-Gudens Fane
I Vuggen jeg svor,
Og fulgde den troelig,
Med Leiren til Boelig,
I Tidernes Løb!

Val-Fader hin Stærke!
Du sande det maa,
Jeg under dit Mærke
Blev gammel og graa,
Jeg aldrig det glemde:
Mig Nornen bestemde
Til Kreds-Løb i Kamp!

Til Sværdet at føre,
Ved Nat og ved Dag,
Til Alt at oprøre
Med Bulder og Brag,
Til Liv-Baand at løse,
Og Blod at udøse,
Dertil blev jeg født!

Mit Embed jeg rygted,
Som jeg kunde bedst,
Kun Freden jeg frygted,
Den var mig en Pest;
I Sværd-Thing at holde,
Og Blod-Bad at volde,
Jeg søgde min Priis!

Hvor Kongerne spilled
Om Roes og om Rang,
Hvor Hjelmene trilled,
Og Skjoldene sprang,
Hvor Brynjer med Begge,
Med Odd og med Egge,
Man flakde som Vedd;

Hvor Dyrene vilde
Man Giæstebud gav,
Hvor Ulve fik Gilde,
Men Kæmper ei Grav,
Hvor Blod af de Kiække
Paa Mark blev til Bække,
Der tit jeg var med!

Hvor Kæmperne, stærke
I Hu og i Haand,
Gik frem under Mærke,
I Heltedoms-Aand,
Hvor Sværdene gierne.
Trods Hjelme, i Hjerne
Sig vendte med Lyst;

Der Sværdet, du skuer.
Som Kæmpen det bød,
Trods hvælvede Buer
Til Isser indbrød,
Ja, faldt giennem Lofte
Saa vægtigt heel ofte,
At Gulvet nedsank!

</pre>
		<pre><h3>Hather.</h3>
Person, som pleier van at rime selve Pokker
Et Øre af, alt paa dit Moders-Maal!
Poet fra Dannemark, hvis Læber gik som Klokker,
Som Kiep i Hjul, som Hammer og paa Staal!
Hvor langt gik du i Dag, det gad jeg gierne vide,
Thi du en Smule gaaer saa til den ene Side,
At klog ei Pokker selv kan blive paa din Færd!
Hvor giælder Reisen vel? er alt du Maalet nær?
Hvis ei, da maa jeg dig ret inderlig beklage,
Man rokker ikke langt, som du, i vore Dage,
Man vralter ikke vidt, selv med en Pog ved Siden,
Det samme tredde Been og brækkes let med Tiden!

Du Kæmpe af en Karl, du Rose af en Blomme!
Hvor er din Styrke nu, hvem stjal din Deilighed?
Hvi skratter saa din Sang, som Lyd af sprukken Tromme,
Som Hvæs af Gaselil, naar ret han vorder vred?

Hvem skulde drømt om det, du kunde saa forfalde!
Er du den stolte Helt, den Høvding iblandt Skjalde,
Den liflige Poet, den Svend som Melk og Blod,
Du hæse Vissen-Peer, du slatne Vendemod!
Er da det store Navn af Helten kun tilbage,
En Skygge kun af hvad han førde i sit Skjold!
Hvem har dig dog forbudt, end som i gamle Dage,
At spase ordenlig, og spille dygtig Bold,
Og knække Nødder rask, som fordum var din Vane,
Da ret med Kiærnen sød du kildrede din Gane!

Din stakkels gamle Stork, der saa gik bag af Dands,
Som Krukken øreløs, der gik for tit til Vands,
Som Skuden, der saa tit med Bølger gaaer i Rette,
Til læk den Last og Skam faaer for unødig Trætte!
Med Aar man nok kan slaaes, til Alder bliver Ælde,
Men Vognen dog tilsidst begynde maa at hælde,
Og saa Godnat, Farlil, saa skyder hver Dag efter,
Saa Kæmpen snart faaer Has paa alle sine Kræfter;
Saa kommer der en Karl, som gierne kaldes Død,
Han kommer af sig selv, det har slet ingen Nød,
Han spørger ikke om, hvem der var raske Svende,
Men smider som en Visk hver Kæmpe over Ende!

Dog, hør imidlertid, du gjorde sikkert bedst,
Ifald du for dit Sværd dig kiøbde snart en Hest,
Ei af de vælige, nei, ret udaf de spage,
Ja allerbedst kanskee, at du kom op at age!
Velan, saa kiøb dig to, er de end nok saa smaae,
Du har dog bedre af at age end at gaae;
Ja, som, heel vov til Beens, du humper nu herude,
Du kom dog bedre frem, selv med et Spand af Stude,
Thi Hjulet gaaer dog rundt, det gaaer dog Fod for Fod
Og allerede det giør her en Forskiel god,
Thi Krebsgang kaldes det, naar saa paa gamle Dage,
Man slingrer avet om, vil frem, og gaaer tilbage!

Nu, slaaer du ikke til? hvad nytter dig den Klinge,
Som du ei længer Marv og Mod har til at svinge!
For Intet er, om ei for Noget, den tilfals,
Og ved sin Kostbarhed den koster da din Hals!

</pre>
		<pre><h3>Stærkodder.</h3>
Nok har af Munden
Du Skiændegiæst,
Vaaser i Grunden,
Som du kan bedst,
Rimer, saa det er en Grue at høre,
Rimer, saa Skjalden maa lukke sit Øre,
Til Velklang vant!

Skiændsel du høste,
Som Skam du saaer!
Blinde-Mand trøste
Hvo bedre gaaer!
Vise du burde mig Vei saa fage,
Gaver at kræve for slig Umage
Er Skurke-Sædd!

Ingen at kiøbe
Mit Sværd skal faae,
Kan jeg ei løbe,
Jeg kan dog gaae,
Følger Naturen, som os mon lære:
Stræbe skal Alle at staae med Ære
Paa egne Been!

Nok da om Hesten
For Sværd at faae!
Ret du for Resten
Dig skamme maa,
Ham du vel burde omsonst ledsage,
Haanlig at spotte paa gamle Dage
Kaadmundet, fræk!

Ædlingen glemmer
Vist ei min Daad,
Du mig beskiæmmer,
Og giør mig Haad,
Hutler mig ud for de Kæmpe-Værker,
Hvorfor man skylder mig Mindes-Mærker,
Og evig Priis!

Godt du giengiælder
Med Ondt jeg seer,
Manddom udskiælder
Og Glands beleer;
Helte-Bedrifter kun Snavs du kalder,
Leer ad en Gubbe, som, trods sin Alder
I Kamp tør staae!

Spids ei din Næse
Paa Helte-Sværd,
Du, som tør blæse
Ad Herre-Færd!
Kobomper haver til Andet Hænder,
Ilde og klædte ved Kryster-Lænder
Mit Kæmpe-Sværd!

Blæse Skalmeie
Ved Vange-Led,
Marken omfeie
I Faare-Fjed;
Hjord-Kieppen krye over Kvæget svinge,
Det kan du vel, men Stærkodders Klinge
Er dig for svar!

Søg du dit Sæde
I Trælle-Rad!
Stik der med Glæde
Til Fitte-Fad!
Viis du Forstand har og Vidd i Panden,
Stryg dine Fingre saa lumsk om Randen,
Saa blir du feed!

Vældige Kæmpe
Fra Aske-Krog,
Lopper med Læmpe
Nok tit du vog,
Dagelang Søvn var din gamle Vane,
Stegerset gav dig din Helte-Bane,
Kan jeg forstaae!

Nu jeg dig kiender:
I Kiøkken-Dunst,
Lærde af Frænder
Du Kaage-Kunst,
Lærde vel sagtens Kapun at saare,
Neppe til Blods dog en Helte-Aare
Med Staal at slaae!

Lyset du hader,
Saa far til Hæll!
Mig ikke skader
En Bugens Træl,
Æder og daglig han Herre-Retter,
Jeg ham ved Siden af Hund dog sætter,
Hvis Mad er Klid!

Hist i den haarde,
Den hede Dyst,
Ei til min Kaarde
Du yttred Lyst,
Der jeg for Omund den saa lod klinge,
At hvis den holdt, maatte sønderspringe
Alt hvad den traf!

Usling! hvi kræved
Du ei mit Sværd,
Mens jeg det hæved
I Herre-Færd,
Dengang jeg stævned med Kæmpe-Følge,
Munter i Hu over Høivands-Bølge,
Til Kurlands Kyst!

Spydigt tilvisse
Var Kurers Land,
Bød og en Spidse
For hvert et Spand,
Danske da lærde jeg Gang paa Naale:
Plat sig mod Spidser man skal forsaale,
Som Træskoe-Mænd!

End er at mærke
Og mindes vel:
Hama hin Stærke
Jeg slog ihjel,
Esther, Kareler, og Jer, Semgaller!
Knak jeg og knuste som Skaar og Skaller,
Med Flebars Søn!

Theler jeg giæsted,
Og holdt ei Styr,
Dristig der fæsted
Jeg Hammer-Byr:
Thelemarks Smede: forvovne Kroppe,
Hamrene lod som paa Ambolt hoppe,
Paa Issen min.

Blaat blev mit Øie,
Og Brynet rødt,
Banket min Trøie,
Og stygt forstødt;
Siden jeg agted ei Grovsmed ringe,
Lærde, at boe kan i Bonde-Bringe,
Og Helte-Mod!

Tydsken tilgode
Fik Skam og Skaar,
Dengang Kong Frode
Fik Bane-Saar,
Giælden betalde jeg godt med Rente,
Dengang jeg, Sverting! fra Gildet sendte
Fru Hæll din Æt!

Og for den Pige,
Som mig var kiær,
Klang, tør jeg sige,
Et Kæmpe-Sværd!
Mindes det skal mellem tappre Helte:
Brødrene syv paa en Gang jeg fældte
For Frodes Møe!

Hvor da paa Tuer
Jeg saaret laae,
Siden man skuer
Ei græsgrønt Straa,
Saa mine Tarme forbrændte Jorden,
Aldrig udslettes det Spor i Norden
Af Helte-Ild!

Kaare paa Bølge
Nu Trods mig bød,
Stort var hans Følge
I Kamp og Død!
Saa slog jeg Vaze; og mærked agter,
Saa han det følde, for kaade Fagter,
En næsviis Smed!

Visin, den Rise
Paa Ana-Fjeld,
Ulve til Spise,
Jeg slog ihjel,
Sværdene mange, ei mit, han døved!
Sønnerne fire af Hler og prøved
Dets hvasse Egg!

Med mine Arme
Jeg end betvang
Mangen en Bjarme,
Skiøndt han var lang!
Irernes Konning jeg tog til Fange,
For min Umage Klenoder mange
Mig gav Dublin!

Alting berettes
Ei paa et Haar,
Meget forgiættes
I mange Aar;
Aldrig dog skal man i Nord forgiætte:
Straalende stod jeg paa Braavals Slette
I Helte-Glands!

Skal jeg opregne
Hvor vidt jeg drog,
Hvad allevegne
Jeg for mig tog!
Nei, jeg vil ende, jeg naaer det ikke;
Alt at betegne til Punkt og Prikke
Ei Ord formaae!

Ingen dem tæller:
De Skridt jeg tog,
Nogen ei heller
De Slag jeg slog;
Hvad der som oftest har ingen Fare,
Rosen kan ikke til Daaden svare,
Derpaa jeg døer!
</pre>
		<p>Det var Stærkodders Ord, men da han derpaa under Samtalen opdagede, at det var Lennes Søn, Hather, og altsaa en høivelbaaren Ungersvend, han havde for sig, da rakde han Halsen frem, og bad Hather kun ikke være bange, men slaae til, og hevne sig paa sin Faders Banemand. Til Belønning bød Stærkodder ham det Guld han havde faaet af Lenne, og stræbde, efter Sigende, end mere at opægge ham ved følgende Riim:</p>
		<pre>For Døden ei ryster
Den Gamle i Nord,
Som længer ei lyster
At færdes paa Jord,
Men skulde for Ælde
En Usling mig fælde,
Det var mig en Gru!

En Bane-Mand kaarer
Mit kæmpende Mod,
Som varmes i Aarer
Af Ædlinge-Blod,
Thi hæv dig nu, Hather!
Til Hevn for din Fader,
Som faldt for min Haand!

Ja, Lenne for Livet
Du skylder mit Blod,
Forlov dig er givet,
Føl Harme, fat Mod!
Lad lyne, lad klinge!
Lad Hoved kun springe
Fra Skuldre mig brat!

Det tør sig vel egne
En Kæmpe saa from:
Utvungen at segne
For Nornernes Dom,
Saa villig han bløder,
Før dertil ham nøder
Det iiskolde Spyd!

Naar Kæmpen forældes,
Han trænger til Roe,
Det Gamle skal fældes,
Det Unge opgroe;
Saa lyder i Skoven
Fra Arilds-Tid Loven
For Mand, som for Træ!

Saa hugg hvad som hælder
Til Jord med Attraa!
Den Haand, som kun fælder,
Hvad meer ei kan staae,
Ei handler forvoven,
Opfylder kun Loven,
Naturen paabød!

Langt heller man Høien
End Graa-Haaret bær,
Naar Leeden og Møien
Har leiret sig der;
Naar Vinteren strænges,
Som Dagene længes,
Da har man Uaar!

Den Død er den bedste,
Som Sorg slukker ud,
Som Huset mon giæste,
Hvorfra den fik Bud!
Mit Bud jeg udsendte,
Kom, lad mig ei vente!
Kom, Hather, med Sværd!
</pre>
		<p>Saa kvad Stærkodder, løste for Pungen og udrystede Guldet.</p>
		<p>Guldet lokkede, Hevnen var Hather sød, og han lovede nu for Løn og Bøn at giøre Kæmpens Villie.</p>
		<p>Da rakde med Lyst Stærkodder ham sit Sværd, bøiede sit Hoved, bad Hather svinge Sværdet kiæk, ei bæve, men kun hugge dristelig, og det spaaede han, at kunde Hather springe mellem Hovedet og Kroppen, før denne kom til Jorden, da var han skudfrie!</p>
		<p>Om dette Raad Stærkodder gav sin Banemand var myntet paa hans Bedste, eller paa hans Værste, maa vi lade staae ved sit Værd, men nok er det, at Hather, som frygtede for, den Gamle kunde have en Skielm bag Øret, lod Vove-Springet fare, og vel mueligt, det var Stærkodders Mening, at vovede Hather det halsbrækkende Arbeide, skulde den styrtende Kæmpe-Krop sønderknuse ham. I det Mindste fortæller man, som Beviis paa Gubbens Bisterhed endnu i hans Døds-Stund, at da Hather halshuggede ham i en Fart, og Hovedet faldt til Jorden, <em>beed det</em> ordenlig i <em>Græsset!!</em></p>
		<p>Ei kom den store Kæmpes Liig til at savne en Gravhøi; Hather stædte det til Jorde paa en Mark, som man kalder <em>Rolyng!</em></p>
	</section>

	<section id="chapter-34"
		class="chapter"
		style="page: book-8">
		<h2>Sigvord.</h2>

		<p>Eftersom man har fortalt, døde Omund i usædvanlig dyb Fred og Rolighed, ladende efter sig to Sønner og to Døttre; men den ene af Sønnerne: Budle, var kun et Barn, saa Sigvord, den Ældste, beholdt Riget alene.</p>
		<p>Den Ene af Omunds Døttre skal have været en overmaade deilig Pige, og blot ved Ryet, som deraf gik, blev den Svenske Kong Gøter saa urimelig forelsket i hende, at han havde hverken Rist eller Roe, førend han fik skikket en vis Ebbe Sibbesøn herover, for, paa hans Vegne, at beile til Jomfruen. Samme Ebbe vidste saa snildt at stile sin Sag, at han virkelig kom hjem med Ja paa Pigen, og nu feilede der ikke Andet end Brylluppet, men det var Gøter gierne bange for at holde udenlands, og desaarsag maatte Ebbe paa Farten igien, for i Kongens Navn at forlange Prindsessen sendt over til Sverrig. Paa denne sin Reise kom Ebbe en Aftenstund til en Landsbye paa Grændsen af Halland, hvor der løb en Aae midt igiennem, og der boede to Brødre, En paa hver Side af Aaen, som var meget rede til at laane veifarende Folk Huus, men kun paa Skielmerie, thi i Grunden var det to Røvere, som havde den slemme Vane, at slaae Folk ihjel. De havde nemlig oppe under Taget, en Klods hængende med en Skære-Kniv i, som de kunde tridse op og ned efter Behag, og den lod de om Natten falde ned og kappe Hovedet af Giæsterne, naar de laae i deres sødeste Søvn, og paa den Maade var der gaaet mange Hoveder i Løbet. Hos en af de Brødre kom nu Ebbe med nogle faa Følge-Svende, og bad om Natte-Leie; og de blev herlig beværtede, men da de saa havde spiist, redte Tjenerne til dem henne ved Arne-Stedet, saaledes at Hoved-Giærdet vendte imod Ilden, lige under Snigmords-Redskabet. Imidlertid, da Tjenerne var borte, blev Ebbe Ulykken vaer, som hængde over Hovedet, lod derfor, som han snakkede i Søvne, og sagde til sine Stalbrødre, at de skulde flytte sig, eller de fik en Ulykke. Hans Landsmænd forstod en halvkvæden Vise, og flyttede sig, men nogle Udlændinger, han havde med sig, loe kun ad ham, og rørde sig ikke af Stedet, hvorpaa ved Midnats-Tide Hænge-Træet fløi ned og stjal Livet af dem. For at være visse i deres Sag, kom nu Handlangerne ind med et Lys, men mærkede strax, at Ebbe, for hvis Skyld dog egenlig Gildet var gjort, havde gjort en Afstikker af sig, thi han mødte dem med sit dragne Sværd. De fik nu godt deres Umage betalt, men værgede sig dog saaledes, at Ebbe mistede sine øvrige Følge-Svende, og maatte være glad, han slap imellem Iis-Kamperne i en Baad over Aaen.</p>
		<p>Der nu Ebbe kom hjem til Kong Gøter med den Beskeed, meende Gøter, at det var Altsammen Sigvords Aande, greeb derfor til Vaaben og angreeb Sigvord i Halland, tog Systeren fra ham med Magt, og nødte ham selv til at flygte over til Jylland.</p>
		<p>Her lod det vel, som Sigvord skulde kommet til Opreisning, thi havde han Skam af at flygte for Svenskerne, saa indlagde han sig nu Ære ved at overvinde Slaverne; men det saae man snart, kom kun af, at de havde vovet sig i Marken uden at have en ordenlig Anfører, thi kort derpaa, da de havde faaet sig en Høvding, slog de Sigvord, først i Fyen, og saa i Jylland, som de indtog. Nu var da baade Skaane og Jylland forloren, og Dannemark var som Mellem-Stykket af et Legeme uden Hoved og Hale; Kongens Søn, Jarmerik, med begge sine smaae Systre, var faldet i Fiendens Hænder, og begge de Smaapiger solgde man siden, som Slave-Skik var i Giftermaals-Sager, den Ene til Norge, og den Anden til Tydskland. Ja, det maa ei dølges: Dannemænds Fædreneland, det gamle, standhaftige Rige, Seier-Landet med Heltenes Grave, sank, ved een Mands Uduelighed, saa dybt fra sin lyksalige og blomstrende Tilstand, at, med Skam at melde, maatte Riget nu skatte til hvem det havde før beskattet!</p>
		<p>Dog, ufølsom var Sigvord ei ved den Skiændsel, der hvilede paa ham: de gamle høilovlige Kongers Ætmand, som Slag paa Slag gav tabt, og rømde feig af Marken; naar han betragtede Fædrenelandets Vanære, da sank det brudte Spiir i hans Haand, og han bluedes ved at bære det, til han begroves i Skiændsel. Dagens Lys var ham forhadt, og Livet til Byrde, syg i Sindet ønskede han blot at udløses af det pinefulde Fængsel, hvori han vaandede sig, og at ligge med Æren i sin Grav. Han tog da Mands-Mod til sig, forkyndte Gøters Statholder i Skaane: en vis Simon, aaben Feide, rykkede i Marken med sit Folk, kæmpede med hele Fortvivlelsens krampagtige Styrke, fældede Simon, og faldt først mellem Dynger af nedmeiede Fiender; men kunde dog ei med sit Blod løskiøbe Fædrenelandet fra skatskyldig Trældom!</p>
	</section>

	<section id="chapter-35"
		class="chapter"
		style="page: book-8">
		<h2>Budle og Jarmerik.</h2>

		<p>Imidlertid havde Jarmerik, tilligemed Gunder, sin Patte-Broder, enstund siddet i Fængsel hos Ismer Slave-Konge, men var dog endelig kommet ud af Stokken, og sat bag Ploven, hvor han, som Avls-Karl, gjorde sine Sager saa godt, at han blev ophøiet til Ride-Foged over alle Kongens Trælle. Da han nu ogsaa i denne Bestilling lod sig findes ærlig og troe, optog Kongen ham i sin Hird, ja skiænkede ham snart, for hans høviske Sæder og indtagende Væsen, Plads imellem sine ypperste Raadgivere. Saaledes steeg Jarmerik, ved sine Fortjenester, Trin for Trin, fra de allerlaveste Kaar til en glimrende Stilling, og, langt fra nu, paa Dagdriver-Viis at hendøse sine Ungdoms-Aar, lagde han sig med Flid efter Krigs-Handtering, og uddannede ivrig de store Anlæg, hvormed han var født. Dog, skiøndt han hermed gjorde sig almindelig yndet, var han dog slet ikke efter Dronningens Hoved, thi hun saae, han var huul, og troede ham ikke paa et Haar. </p>
		<p>Nu hændte det sig engang, at Kongen maatte over Hals og Hoved giøre en Reise, for at besørge sin Broders Begravelse, og for at han kunde komme hæderlig i Jorden, blev der anrettet et stort Æres-Øl efter ham. Jarmerik blev imidlertid hjemme hos Dronningen, da der just var Noget de skulde besørge, og nu besluttede han at benytte den gode Leilighed, mens Kongen var borte, til at sætte sig i Frihed. Han havde jo rigtig nok fuldt op i Kongens Gaard, men midt i al den Stads og Herlighed betragtede han sig dog som en ussel Træl, der knap turde trække sit Veir, uden først at bede om Forlov; Friheden var ham kiærere, end al den Gunst og Ære, Kongen lagde paa ham, og han brændte tillige af Længsel efter igien at see sit Fædreneland, og kiendes ved Slægt og Venner! Med Magten vidste han nu nok, han kom ingen Vegne, thi Dronningen passede paa som en Smed, at ingen af Fangerne skulde undkomme, og han tog sig da for at see, om han ikke kunde spille hende et Puds. Han gjorde sig nu en Tingest af Flæg og Vidier, ligesom de Mænd af Leer og Langhalm, Bønderne pleier at reise op i Vænger, for at skræmme Spurvene fra Kornet, derindeni satte han en levende Hund, og gav Skræmselet hans egne Hverdags-Klæder paa, saa det kom til at see ganske menneskelig ud. Medens han derpaa tømde Kongens Penge-Skrin, og giemde Kosterne, hvor han kunde finde dem igien, trak Gunder af med Utydsket ind i Borge-Stuen, for at man ikke skulde savne Jarmerik, og alt imellem puffede han til Hunden, saa han gav et Bjef. Hvad er det, der giøer? sagde Dronningen. Aah, sagde Gunder, det er, desværre, Jarmerik, han er blevet gal. Da herud af Stuen med ham! sagde Dronningen, som her skuede Hunden paa Haarene. Det lod Gunder sig ikke sige to Gange, men trak af med Skabilkenet, og bandt det i en Seng, som det kunde været en gal Mand. Derpaa drak han alle Livvagts-Karlene under Bordet, huggede deres Hoveder af, mens de sov, og lagde dem, for at Spotten skulde følges med Skaden, imellem deres Been. Ved al denne Allarm vaagnede Dronningen, og fløi op, for at faae at vide, hvad der var paa Færde, men ligesom hun kom i al sin Ivrighed, og stak Næsen ind ad Dørren, havde hun Gunders Sværd i Livet. Der laae hun da, dødelig saaret, og Alt hvad hun kunde giøre, var at æde sin Banemand med Øinene og bande ham dygtig, som hun ogsaa ærlig giorde, og sagde, iblandt Andet: havde jeg bare beholdt Livet, saa skulde du, med al din Lumskhed, dog aldrig sluppet heelskindet.</p>
		<p>Der nu det var skeet, begav Stalbrødrene sig did, hvor Kongen drak Arve-Øl efter sin Broder, og stak Ild paa Huset; men, uagtet Giæsterne var allesammen vel tilpakkede, gik Fuldskabet dog over hos Somme af dem, da det begyndte at lumre om Ørerne, de sprang da strax til Hest, og satte efter Giernings-Mændene. Ungersvendene var vel ogsaa ridende, men deres Heste blev omsider trætte, saa de maatte springe af, og bruge Benene, og da var de nær blevet grebne, men naaede dog en Flod, med en Broe over, som de i Forveien havde tømret saaledes paa, at den var faldefærdig, og kunde ingen Ting bære. Det frelste dem, thi selv blev de meget viselig fra Broen, og sprang lige ud i Floden, Slaverne derimod var uforsigtige nok til at trave løs, knak, sagde Broen, saa laae Rytterne i Vandet, og Alt hvad de svømmede, kom de dog ikke til Lands, thi Jarmerik og Gunder, som godt kunde dukke, trak dem i Benene, og hvem de ikke fik Ram til at slaae ihjel, blev dog nødt til at holde Søen, til han sank.</p>
		<p>Det kalder man ikke et Par forløbne Trælle, som vidste saaledes at snoe sig, meget mere maae man sige, at, trods deres Ungdom, oplagde de Raad, som forsigtige Oldinger, og gik til Værks som dygtige Karle.</p>
		<p>Der de nu kom op paa den anden Flod-Bredd, tog de det første det bedste Fartøi de fandt, og gik ad Stranden til, uden at bryde sig om Slaverne, som raabde og skreeg efter dem, at, vilde de komme tilbage, skulde de blive Konger, da det var fra gammel Tid en sat Ret hos dem, at Krone tog, hvo Konge slog. Snak kun I for jer Æske, tænkde Ungersvendene, og seilede deres Kaas.</p>
		<p>Siden Sigvords Fald havde hans Broder Budle været som Sætte-Konge i Dannemark, men maatte nu vige Høisædet, da Jarmerik kom hjem, og finde sig i at være hans Undersaat.</p>
		<p>Kong Gøter fik nu ogsaa snart afhersket, thi det traf sig just paa denne Tid, at han lod hugge Hovedet af en vis Sibbe, som han beskyldte for at have vanæret hans Syster, herover blev Sibbes Frænder saa forbittrede, at de flygtede over til Jarmerik, klagede ham deres Nød, og lovede at staae ham kraftig bi, om han vilde gaae Gøter paa Klingen. Det vilde han gierne, de holdt ærlig, hvad de havde lovet, og derved lykkedes det Jarmerik baade at rydde Gøter af Veien, og at bemægtige sig Sverrig.</p>
		<p>I en Hast var nu Jarmerik blevet Konge over to Riger, krye af sin Vælde paaførde han Slaverne Krig, og ophængde, efter Slaget, fyrgetyve Fanger, med en Ulv ved Siden af hver, en Straf, der ellers kun anvendtes paa de værste Mordere, men skulde her sige til hvem der saae det: som saadanne Rovdyr har Slaverne raset i Dannemark!</p>
		<p>Der nu Jarmerik havde kuet Slaverne, og lagt Besætning i deres vigtigste Fæstninger, gik han videre, og tvang med Sværdslag Sember, Kureter og andre Folk i Øster-Leden; men af denne hans Fraværelse tog Slaverne Anledning til at giøre Opstand, nedsablede dem der skulde holde Styr paa dem, og hjemsøgde saa, paa Røver-Viis, de Danske Kyster. Dog, det kom de galt fra, thi Jarmerik mødte just deres Flaade, da han kom hjem fra sit Vikings-Tog, og ærede sit Helte-Navn, ved i Bund og Grund at ødelægge den. En grusom Hevn tog han desuden over deres Høvdinger, thi han lod trække Snore igiennem deres Been, tøirede dem saa fast til uvane Tyre, som, med Bolbidere i Hælene, foer ynkelig afsted med dem over Stok og Steen, over Moser og Kiær, til de splittedes ad. Samme Aareladning udmattede Slaverne saa, at de, skiælvende og bævende, faldt Kongen til Fode!</p>
		<p>Efter saaledes at have beriget sig paa mange Folkefærds Bekostning, var Jarmerik ogsaa betænkt paa et sikkert Giemme-Sted til sine Skatte, og anlagde et Vidunder af en Borg paa en himmelhøi Klippe. Udenom Bygningen gik der en Jord-Vold med fire høie Porte, hvorigiennem der var frit Kiørind fra alle fire Verdens Hjørner; Slottet hvilede paa store Kampe-Steen, og var befæstet, forneden med Suler, midt paa med Svale-Gange, og for Oven med Taarne; her, i den over al Maade prægtige Hald, giemde han alle sine Klenodier, og satte Folk til at holde Vagt der trindt omkring, baade Nat og Dag!</p>
		<p>Dengang Jarmerik saaledes havde beskikket sit Huus, stod hans Hu til igien at reise udenlands, saa det varede ei længe, før han kom til Seils, og da traf han i Søen fire hellespontiske Brødre, Vikinger af Moders Liv, med hvem han gav sig i Kast, og bragde dem saaledes i Knibe, at, for at slippe, maatte de, efter fire Dages Kamp, love ham deres Syster, og Hælvden af deres Skat.</p>
		<p>Nu hændte det sig, at Bikke, Kongens Søn i Lifland, som havde været i Fangenskab hos ovenmeldte Brødre, slap løs, og begav sig, dog med Skielmen bag Øret, til Jarmerik, som fordum havde dræbt hans Brødre. Kongen modtog ham med aabne Arme, og skiænkede ham snart sin hele Fortroelighed, men der Bikke mærkede, at Kongen fulgde og føiede ham i Alt, hvad han faldt paa, raadte han ham til mange afskyelige Handlinger, thi han havde fra Grunden af lagt sig efter den Kunst at fordærve Folk, saa at, naar han havde faaet dem til at begaae de største Skarn-Stykker, lod det, som han kun var deres lydige Tjener. Fornemmelig stræbde han at ophidse Kongen mod hans eget Kiød og Blod, thi paa den Maade vilde han saa lumsk tilsnige sig den Bod for sine Brødre, han ønskede, men ei havde Magt til at æske, og Følgen blev, at Jarmerik besudlede sig med stor Lastværdighed, og begik, efter sin troeløse Raadgivers Indskydelse, saamange Grusomheder, at han blev almindelig forhadt.</p>
		<p>Blandt Andet, saa, da Slaverne gjorde Opstand, lod han deres Høvdinger sønderslide af Heste, som skulde være en passende Straf for deres haardnakkede Sammenhold, og herpaa faldt Slaverne til Føie, og holdt sig i Skindet.</p>
		<p>Imidlertid var Sønnerne af den Syster Jarmerik havde gift i Tydskland, voxt op derude, og greeb nu, da de havde naaet Skiels-Alder, til Vaaben imod Mor-Broderen, for den Sags Skyld, at, efter deres Mening, var de ligesaa nær til Dannemarks Rige som han, da deres Moder var en Dansk Prindsesse. Kongen gik desaarsag til Tydskland, og vandt Seier, uden at det kostede en Draabe Blod, thi han førde kun Krig mod Fæstningerne, hvis Mure og Volde han beskiød med Blider, og tildeels i Bund og Grund nedbrød og sløifede. Ved hans Hjemkomst indfandt de hellespontiske Brødre sig efter Aftale med deres Syster, og han holdt da Bryllup, men saa, da det var skeet, gik han, efter Bikkes Indskydelse, atter til Tydskland, og bragde sine Syster-Sønner aldeles ud af deres Konge-Drøm, ved, saasnart han fik Fingre paa dem, at lade dem hænge. Høvdingerne derude gik det ikke bedre, thi vel lod Kongen dem meget venskabelig byde til Giæst, men bænkede dem, da de blev sankede, i Galgen.</p>
		<p>Imidlertid skulde Broder, Kongens Søn af første Ægteskab, passe paa sin Stif-Moder, og det gjorde han i al Uskyldighed, men ikke desmindre klagede Bikke ham an for Blodskam, og var skielmsk nok til at leie falske Vidner, som stadfæstede hans Ord. Da det nu var Broder umueligt med Vidner at bevise sin Uskyldighed, erklærede hans Fader ham for overbeviist, men syndes dog det var ham usømmeligt, selv at afsige Dommen, hvilket han derfor befoel sine Raadsherrer at giøre paa sine Vegne. Alle stemmede paa Lands-Forviisning, undtagen Bikke, som paastod, at Broder aabenbar ved saa skiændig en Opførsel havde forgjort sin Hals, og burde uden Skaansel hænges; men dog meende han, man tillige skulde giøre den Indretning, at nogle Trælle holdt et Bræt i Veiret, som den Hængdes Fødder kunde hvile paa; thi naar saa de bleve trætte, og lod Hænderne synke, var det jo dem, der havde forkortet Prindsens Dage, og Ingen kunde sige, at Kongen havde været unaturlig grusom og taget Livet af sin egen Søn. Til Slutning forsikkrede han, at nu, da Broder var saaledes sigtet, kunde man ikke benaade ham, uden at sætte Kongens Liv i Fare for hans Hevngierrighed. Ligeledes var det Bikke som raadte, at Dronning Svanild skulde, for hendes foregivne Utroskab, have den forsmædelige Død, at traades ihjel under Heste-Hov, og Kongen gav i begge Dele hans Ord Magt.</p>
		<p>Broder fik da nu Strikken om Halsen og blev hængt op, men, som sagt, med Fod-Fæste, saa det lod kun, som han svævede i Galgen. Dronningen derimod blev for Alvor tøiret fast til Jorden, og skulde lade sig traade ihjel, men saa overmaade deilig skal hun have været, at selv Hestene blev stædige ved Synet, og nænde ei at sætte haarden Hov paa den favre Kvinde. Det ansaae Kongen for et Beviis paa hendes Uskyldighed, angrede sin Vildfarelse, og gav hende en Æres-Erklæring, men flux kom Bikke til i flyvende Fart, og forsikkrede, at det var kun med hendes ramme Galder hun skræmmede Dyrene, saalænge hun kunde fæste Øie paa dem, man skulde kun bare vende hende om, saa traadte de nok til! Tingen var da, han vidste, det var hendes deilige Aasyn der frelste hende, og det stadfæstede sig, der hun blev vendt, thi da fik man Hestene til at nedtrampe hende.</p>
		<p>Saa ynkelig endte da Svanild, men Broder frelstes, thi nu kom hans Hund, som han havde holdt meget ad, pibende og hylende, hen til Kongen, som om han begræd sin Herre, og man kom tillige frem med Prindsens Falk, som selv med Nebbet afplukkede sine inderste Duun. Herover blev Kongen forfærdet, syndes at see paa det nøgne Bryst en barnløs Fader afbildet, ansaae det Hele for et Varsel om, at tog han sig nu ei i Agt, da døde han som en fattig, fjerløs Fugl uden Afkom, og han var da ikke seen med at skikke Bud og lade sin Søn, som levede endnu, tage ned af Galgen.</p>
		<p>Bikke, som frygtede for, det skulde omsider gaae ud over ham, begav sig nu til Hellesponterne, og fortalde, hvor skammelig Svanild var taget af Dage, og flux foer de i Harnisk, op at hevne deres Systers Blod, men Bikke kom dog førend de til Jarmerik, og meldte at de rustede sig mod ham. Kongen, som meende, han var sikkrere paa sit høie Slot end i Marken, begav sig nu did, fyldte Kielderne med Levnets-Midler, og Taarnene med Krigs-Folk, saa han kunde udholde en Beleiring, og Svale-Gangen lod han, for at vise sin Pragt, trindt omhænge med gyldne Skjolde.</p>
		<p>Hellesponterne var allerede under Seil, da Bikke forlod dem, men underveis gjorde de en Hob Bytte, og i Anledning af Delingen slog de selv Mange af deres Folk ihjel, som de beskyldte for Underslæb, og da de nu med deres svækkede Kræfter fandt at Slottet hængde dem for høit, søgde de Hjelp hos en Hex, som hedd Gudrun. Hun var ogsaa gierne saa klog, at hun slog Kongens Folk med Blindhed, og medens de desaarsag vendte Vaabnene mod hinanden, satte Hellesponterne Storm-Stiger til, og slap ind over Volden. Derpaa rev de Planke-Værket ned, brød ind i Slottet og slog Blinde-Bertlerne for Fode; men midt under Bulderet kom pludselig Odin frem, foer ind mellem Kæmperne, gav de Danske, til hvem han altid havde baaret faderlig Kiærlighed, ved himmelsk Kraft det Syn igien, de ved Koglerie havde mistet, og lærde dem, ei at bruge Sværd til Hellesponterne, hvorimod de forstod at hærde sig, men dænge dem til med Steen. Følgen blev, at begge Hære fandt deres Undergang, og Jarmerik selv trillede armløs og beenløs ned mellem Ligene!</p>
	</section>

	<section id="chapter-36"
		class="chapter"
		style="page: book-8">
		<h2>Broder, Sigvald og Snie.</h2>

		<p>Broder blev sin Faders Eftermand, men hvad han duede til, derom tier Man.</p>
		<p>Efter ham blev Sigvald Konge, om hvem man kun veed, at han havde en Søn, ved Navn: Snie, som i Faderens Alderdom udmærkede sig paa Vikings-Tog, og forsvarede ei blot Riget i den Stand, han fandt det, men skaffede det tillige Opreisning for hvad Skade det paa den sidste Tid havde lidt. Saaledes tugtede han, som Rigets Overhoved, Eskild og Alkild eller Akild, to overmodige Kæmper i Skaane, og forenede dette løsrevne Landskab paa Nye med Kronen.</p>
		<p>Mærkværdigt er det ogsaa med den Elskovs-Handel, der var imellem ham og den Gothiske Konge-Daatter. Det første man hører til det, er at Snie skikkede sine Lønbud til hende, for at bede om et Stævne, men den Reise kom dem dyrt at staae, thi Prindsessens Fader snappede dem op, og lod dem hænge. Det, syndes Snie, burde hevnes, og gjorde desaarsag et Angreb paa Gothland, hvor Kongen rigtig nok mødte med sin Krigshær, men lod Snie ved fornævnte Kæmper opfordre til at afgiøre Sagen ved Kreds-Gang, hvortil ogsaa Snie erklærede sig villig, dog kun under det Vilkaar, at begge Konger satte deres Riger paa Spil, saa at Den, hvis Kæmper tabde, mistede Alt. Dette Uheld maatte den Gothiske Konge friste, og efter sine Kæmpers Fald overlade de Danske sit Rige, men sin Daatter havde han faaet giftet med Kongen af Sverrig, og da Snie fik det at vide, skikkede han en Stodder, som var vant til at løbe Landet om med Pose og Kiep, did, for at udforske hendes Hjertelag.</p>
		<p>Der Stodderen nu kom til Kongens Gaard, gik han ind og søgde sit Sæde ved Dørren, og da Dronningen gik forbi, nynnede han, ligesom for sig selv: Snie dig elsker! Dronningen hørde det godt, men lod som ingen Ting, og gik sit Skud, uden engang at see til den Side, Lyden kom fra; snart kom hun imidlertid tilbage, og nynnede saa sagte, at Faa kunde høre det: den som mig elsker, jeg elsker igien! Dermed gik hun sin Vei ud; men glad var Stodderen, at han alt havde faaet en Elskovs-Erklæring, indfandt sig næste Dag paa samme Sted, og nynnede, da Dronningen kom: Ønske tør vel finde <em>Stæd!</em> Dronningen, der baade forstod en halvkvæden Vise, og kunde skjule det, blev ved at gaae, men kom snart igien, og sagde da i Forbigaaende: jeg vil mig til Bøkerør. Der nu Stodderen var kommet saavidt, at han vidste, <em>hvor</em> Dronningen vilde lade sig finde, gjaldt det kun om at vide: <em>naar,</em> og herom forespurgde han sig ligesaa lumsk, ved blot at sige: Løfterne maae have <em>Tid!</em> Dronningen svarede hertil ligesaa kort og godt og forblummet: alt som Vinteren begynder; og hendes Terner, som fangede det Par Ord op, løb med en halv Vind, og meende, hun snakkede i Taaget, just da han allersnildest føiede sine Ord.</p>
		<p>Der nu Stodderen kom til Snie med den Beskeed, var han ikke seen med at giøre de nødvendige Anstalter, og en Dag, da Dronningen, efterat have bestjaalet sin Mand, lod, som hun vilde ud at bade sig, tog et Skib hende op og førde hende bort.</p>
		<p>Heraf reiste sig en langvarig Krig, som førdes med foranderlig Lykke, thi Kongen af Sverrig blev ved at paastaae sin lovlige Ret, og Snie kunde aldrig bringes til at opgive sin ulovlige Forbindelse.</p>
		<p>I disse Tider indfaldt der ved utimelig Veirligt stor Misvext og Dyrtid, og da Almuen desaarsag plagedes af Hungersnød, var Kongen meget bekymret for at udfinde Noget, der kunde være til Lettelse i saadanne besværlige Tider. Saasom han nu lagde Mærke til, at det var mere Drankere end Fraadsere, der gjorde dyr Tid paa Korn, saa udgav han en Forordning imod Overdaadighed, hvorefter alt Ølsmaal skulde være afskaffet, og Ingen understaae sig at forbruge Sæd til Drik. Paa den Maade, meende han, kunde mange Maver have Godt af, hvad een Slughals ellers tyllede i sig, og Tørsten saaledes slukke Hungeren!</p>
		<p>Nu var der imidlertid en fugtig Broder, som i sin dybe Hjerte-Sorg, over at han skulde tage Afskeed med den kiære Flaske, grundede saalænge paa Raad for Uraad, til han endelig hittede paa et Kneb, hvormed han haabede at kunne tage Loven ved Næsen, og følge sin Lyst i Smug. Han havde nemlig det pudsige Indfald, at bruge Fad for Stob, saa han gav sig selv ind med Skeer hvad han ikke maatte drikke, og da han nu desaarsag af Kongen blev draget til Ansvar, forsikkrede han, at der var kanskee Ingen i hele Landet, der saa flittig som han efterlevede <em>Nøisomheds</em>-Forordningen, thi langt fra at sidde og bælle mig, sagde han, tager jeg det saa knapt som mueligt, og nøies med den Smule jeg kan <em>søbe</em> ind, og Søbe-Mad er jo dog aldrig forbudt.</p>
		<p>Vel blev nu Søbningen af Sligt ham ligesaa strængelig forbudt som Drikningen, men, gammel Vane bider bedst. Munden er min egen, og Enhver har sin Smag, tænkde han, saa det er kun Sagen, at faae den Ting i Munden, uden at støde an imod Loven, og det meende han lod sig giøre, naar han blødte Brød-Skorper godt ud, og satte dem til Livs; thi vel sad han paa den Maade, og aad sig efterhaanden fuld, men det kaldte han at æde sig mæt, som var Noget, man havde Lov til. Saaledes gjorde den slemme Fylde-Bytte sig lystig, uden at lade sig afskrække ved alle Kongens Trudsler, og det var jo dog en gal Mand, som vilde vove sit Liv for en Mund-Smag. Imidlertid, saa da han nu anden Gang blev indstævnet, som Lovens modtvillige Overtræder, lod han sig dog ei deraf forbluffe, men forsvarede sig rask, og forsikkrede, at langt fra at have brudt Kongens Lov, havde han end aldrig følt sig fristet til at overtræde en Tarveligheds-Forordning, hvis Hensigt det jo kun var, at man skulde mætte sig paa, hvad man ellers drak op!</p>
		<p>Rigtig nok svor nu Kongen, ved sine Guder og Rigens Bedste, paa, at kom han nu med sine Undskyldninger eengang til, da skulde det koste hans Liv; men Drukken-Bolten vilde heller døe end leve med tør Mund, bryggede som sædvanlig, og da han nu vidste, der hjalp ingen Undskyldning, skiænkede og drak han aabenlyst, som ingen Ting, og lod det komme derpaa an, hvad Kongen vilde dertil sige. Der han nu blev kaldt frem, og tilspurgt, hvorledes han dog kunde være saa fræk at blive ved Noget, der var ham nu saa tit forbudt, da svarede han: Kongen maa ingenlunde troe, det kommer af Slugenhed, men Sagen er den, jeg elsker min Konge, jeg veed, der skal godt Øl til en Kongelig Liigbegiængelse, og døde Du nu i Dag eller i Morgen, vilde det dog være tungt, om man ikke kunde faae et ærligt Glas Øl at drikke din Skaal i, fordi der ikke var <em>Giær</em> i Landet. Døm nu selv, om det ikke er en priselig Forsynlighed, at jeg holder Giær i Beredskab, saameget mere, som du rimeligviis bliver den Første der døer af Sult, thi jeg kan jo nok begribe, du har ikke havt mange hele Brød i din Pose, da du gav den urimelige Smaatærings-Lov, som ventelig skulde være til dit Bedste, siden den er til det Almindeliges Værste, men giør dig kun til en Ølfitte, som nok faaer snart aftygget.</p>
		<p>Den Pille smagde Kongen paa, saa han glemde baade sin Vrede og det almindelige Bedste af bare Skamfuldhed, thi han saae nu, Man gjorde kun Nar ad hans landsfaderlige Omsorg, og, heller end at blive almindelig forhadt, tilbagekaldte han Forordningen.</p>
		<p>Hungers-Nøden blev imidlertid ved, og voxde bestandig, thi Jorden savnede betimelig Regn, mangensteds stod Sæden og visnede paa Marken; hvad Høsten bragde, var kun Lidet, og Folket saae sin Undergang for Øine. Da gjorde Aage og Ebbe det Forslag paa Thinge, at man skulde slaae alle Børn og gamle Folk, saavelsom Krøblinger, ihjel, og Ingen lade leve, uden hvem der havde Kræfter til at bære Vaaben, eller dyrke Jorden. Almuen gav dette Raad Bifald; men der Ungersvendene fortalde Sagen til deres Moder: Magge eller Gambaruk, da skammede hun dem ud som Nidinger, der søgde Frelse ved Skarnstykker: hvad Thinget end tør mene, sagde hun, saa er der dog en Kiærligheds-Lov, som Nød maa aldrig bryde, og det var nok saa sundt, baade for Sjæl og Legeme, at man, uden mindste Skaar i <em>Kiærligheden til Forældre og Børn,</em> gjorde hvad giøres kunde med Dyd og Ære: kastede Lodd, om hvem der skulde udvandre af Fædrenelandet, dog saa, at naar Lodden traf Gamle og Svage, Unge og Stærke da traadde af Kiærlighed i deres Sted, bar den Byrde, som var hine for tung, og gik frivillig i Landflygtighed! Til en oprørende Umenneskelighed, blev hun ved, har I givet Eders Stemme, for at de som begaae den, som giøre Vold paa Blodets hellige Baand, for at de kan beholde Livet, som om ikke netop de fortjende Døden! Ja, hvorledes tør Man dog tale om, at fortjene Tak af <em>Fædrene</em>-Landet, naar man af Selv-Kiærlighed bryder Staven saavel over <em>Fædre,</em> som over <em>Børn!!</em></p>
		<p>Der disse Dane-Kvindens Ord kom Folket paa Thinge for Øren, da fik hun de fleste Stemmer, og det blev afgjort, at hvem Lodden ramde, var landsforviist. Ingen vilde gierne fra Fædrene-Landet, thi maatte Skiebnen raade, og Lykken træffe Manden.</p>
		<p>Den trufne Skare drog til Bleking først, og saa, Moringien forbi, til Gutland, hvor de ogsaa, efter Povel Varnefreds Vidnesbyrd, fik af Gudinden Frig det Longobarde-Navn, deres Afkom siden, som et Folk har baaret. Fra Gutland seilede de endelig til Rygen, kværsatte der deres Skibe, og drog saa landveis giennem mange Riger og Lande, levede af Sværdet, og udgiød Strømme af Blod, indtil de opslog deres Bopæl i Italien, og gave der Landet Navn efter sig.</p>
		<p>Dog, havde man nys for mange Folk i Dannemark, da fik man nu snart for Faa; mangensteds, hvor man før havde pløiet og saaet, der groede nu Furerne til, af Mangel paa Hænder, og Skovene udbredte sig paa mange Mile og skabde et Vildnis, hvor man før saae yndige, blomstrende Agre og Enge. At det maa være gaaet saaledes til, viser Tingenes nærværende Beskaffenhed tydelig nok, thi midt inde i Skovene seer man endnu den Dag i Dag Spor af Furer og Rene, og da nu Ingen skal bilde os ind, at man har pløiet og saaet inde imellem Træerne, saa maa nødvendig Agrene have ligget øde, indtil de i Tidens Længde blev bevoxde med Skov. Ydermere, saa finder man ikke blot gamle skovbegroede Grav-Høie, men ogsaa tit Steen-Dysser midt inde i Tykningen, som jeg mener, har den Oprindelse, at de gamle Bønder var kloge nok til at sanke Stenene af deres Agre, og lægge dem ved Enden, for ikke hvert Øieblik at faae et Skaar i Plov-Jernet, saa de gav et lille Stykke af Jorden bort, for at kunne lave Resten desbedre. Har nu Landet fordum været mere dyrket, da maa det ogsaa have havt flere Indbyggere, end nu, thi hvad skulde vel ellers være Grunden, hvi man nu, saa at sige, nøies med Stumperne, og lader det gamle Agerland hvile? Kunde Fædrene see op, maatte de høilig forundres ved kun at finde Agern og Olden, hvor Axene i deres Dage bølgede, og derimod see Træ ved Træ, hvor fordum saaes en Skov af Straae, og af Træ kun en Plov.</p>
		<p>See, det var det Sikkerste, jeg om Snie har kunnet samle, og dermed vil jeg lade Godt være ærligt.</p>
	</section>

	<section id="chapter-37"
		class="chapter"
		style="page: book-8">
		<h2>Bjørn, Harald og Gorm.</h2>

		<p>Efter Snie kom en Bjørn, og efter ham en Harald paa Thronen, men kun Haralds Søn Gorm er en af de gamle Danske Høvdinger, som ved deres Idrætter har erhvervet sig udmærket Navnkundighed.</p>
		<p>I samme Kong Gorm brød sig nemlig den gamle nordiske Kæmpe-Aand en egen Bane, lod Sværdet hvile, og stræbde at udforske Verdens inderlige Vilkaar; ei som de forrige Konger, glødede Gorm af Mod paa Kamp, men brændte af Begiærlighed efter Kundskab, saavel om de Vidundere, hvis Virkelighed Erfaringen havde beviist, som om dem, der hidtil uden videre Stadfæstelse havde flagret om paa Rygtets Vinger.</p>
		<p>Dog, af alt det Fremmede og Underfulde Kongen lystede at see, pirrede Intet hans Nysgierrighed saameget, som et Islandsk Sagn om en vis Geruths Boliger, og alle de store Skatte, som der, efter Islændernes Sigende, skulde findes opdyngede. Vel udraabdes nu Reisen did tillige for saa farlig, at den hardtad oversteeg et Menneskes Kræfter, aldenstund man skulde beseile det store Verdens Hav, til man fik baade Soel og Stjerner paa Ryggen, og derpaa fortsætte Reisen i Jotunheim, til man kom, hvor Lyset var slukt, og evigt Mørke rugede; men hvor gruelig end Beskrivelsen lød, saa, da den gjordes af Folk, der beraabde sig paa egen Erfaring, kunde Frygten dog ikke i Unger-Svendens Bryst opveie Ærgerrigheden, og han havde kun Øie for den store Roes og Berømmelse, han ventede af en Idræt, kun Faa turde vove.</p>
		<p>Trehundrede Svende lovede at følge med Kongen, naar Saga-Manden Thorkild, som vidste Veien og kiendte Landet, vilde føre dem an, og det tog han sig paa; dog kun med det Forord, at man, under hans Opsyn, byggede Skibe af sværere Tømmer end sædvanlig, og med langt flere Knæer og Bolte, som kunde holde Stand mod de bjerghøie, brusende Bølger, de havde at pløie. Det skedte, trende Snekker udrustedes, hvoraf hver, foruden hundrede Mand, førde en god Deel Levnets-Midler, og for at disse, trods Overhalinger, kunde ligge tørre, spændte man Ko-Huder over som Dæk.</p>
		<p>Derpaa gik de til Seils, men under Halogeland fik de Modvind, og omtumledes paa det vilde Hav saalænge, til Levnets-Midlerne gik paa Grund, selv det tørre Brød manglede de tilsidst, saa en Skeefuld Grød var al den Sulte-Føde de fik. Endelig, efter nogle haarde Dages Forløb, hørde de en Brusen langt borte, som af Bølger, naar de slaae mod Klipper, og da de heraf sluttede, der var Land i Læe, maatte En af de smidigste Unger-Svende til Tops, for at see, om han øinede Noget. Der han nu anmeldte en Øe med steile Klinter, da blev der en Glæde paafærde, og med Længsel stirrede Alle did, som Landet skulde ligge, hvor de ventede Bod for Vaande. Omsider naaede de Kysten, og, efterat have ad bratte Stier besteget Høiden, fandt de for sig en utroelig Mængde af allehaande Kvæg. Vel forbød Thorkild strængelig, at tage Mere, end hvad man netop behøvede til eet Maaltid, da Land-Vætterne i modsat Fald vilde lægge Beslag paa Skibene; men det var et Forbud Ingen ændsede, Mandskabet vilde nok have lidt Meer, end de kunde æde op eengang, tænkde meer paa Mavens end paa Hovedets Bedste, og helmede ikke, før de havde fyldt Skibe-Rummene igien, som de lænsede paa Reisen; og det gik i en Fart, thi Kvæget, som var ikke vant til at see Folk, flokkede sig om dem, som af Nysgierrighed, og lod sig tage med Hænderne.</p>
		<p>Det var den Dag, men saa om Natten vrimlede Kysten af Utydsker, som beleirede Skibene, og opløftede et Natugle-Skrig, saa det rystede i Skoven. Især var der en lang Rekkel, med en Prygl, som en Læsmed, i Haanden, han vadede langt ud i Stranden, og brølede, da han kom hen imod Skibene, at de skulde aldrig slippe levende bort, med mindre han fik en Mand af hvert Skib, i Bod for det hellige Kvæg, de havde forgrebet sig paa. Thorkild, som lod sig forbluffe, meende, der var ikke Andet for, end at nogle Faa maatte opoffres for det Heles Bedste, og udleverede tre Mand, som Lodden traf, hvorpaa man fik ønskelig Vind, og fortsatte Reisen til det yderste Bjarmeland.</p>
		<p>Her befandt man sig i Vinterens Fædreneland, hvor Sneen ligger som Bjerge, og smelter end ikke ved Midsommers-Tide, hvor Korn ei kan groe, hvor alt det Levende, man seer, i de uhyre Skove, er en stor Hob sære, vilde Dyr, og deres Brøl, i Forening med Braget af de mangfoldige brusende og skummende Klippe-Elve, Alt hvad man hører.</p>
		<p>Her lod Thorkild Skibene kværsætte, og slog Leir paa Kysten, da man, efter hans Forsikkring, nu ikke havde langt til Geruths Gaard; men indskiærpede sine Stalbrødre, ikke at tale et Ord med Nogen af Landsens Indbyggere, thi der er Intet, sagde han, der saaledes giver Utydskerne Magt til at skade de Fremmede, som et uforsigtigt Ord de kan lade falde, og desaarsag giør I bedst i at holde Mund, og lade mig svare, som kiender de Karle, og veed at dryppe dem i deres eget Fidt.</p>
		<p>Henimod Skumringen saae man nu en Rise af en Karl komme anstigende, som hilste til alle Sider, og vidste at kalde Enhver ved sit Navn. Alle studsede, undtagen Thorkild, som ganske roelig bød sine Landsmænd modtage den Fremmede med Fornøielse, da det var Geruths Broder Gudmund, alle Reisendes venlige Beskytter paa disse farlige Veie. Vel spurgde nu Gudmund, hvorfor der var saadan almindelig Tavshed, men da Thorkild svarede, det var fordi hans Stalbrødre, som ikke kunde uden deres Moders-Maal, skammede sig ved at lukke Munden op, lod han det dermed være godt, og bød dem hjem til sig. Det tog de imod, Somme agede med ham, Somme gik, og underveis kom de forbi en Aa med en Guld-Broe, som Endeel havde stor Lyst til at gaae over, men Gudmund holdt dem tilbage, og sagde, at den Aa gjorde, efter Skiæbnens Villie, Skiæl mellem Mandhjem og Thusse-Verden, saa den Broe maatte intet levende Menneske betræde.</p>
		<p>Der de nu kom til Gudmunds Gaard, kaldte Thorkild sine Stalbrødre hen til en Side, og formanede dem flittig til at vise sig som Mænd, og modstaae enhver Fristelse, der kunde møde. Sæt jer, sagde han blandt Andet, paa en Bænk for jer selv, saa I ikke kommer til at røre ved nogen af Husets Folk, og smager endelig ikke en Bid af den fremmede Kost, men nærer jer med hvad I har i jeres Mad-Poser; thi hvem der æder med de Vanskabninger, <em>mister alle Minder,</em> og indlemmes for bestandig i det lede Samfund; men naturligviis er det ligesaa galt, om man drikker med dem, eller blot rører ved Skiænkerne!!</p>
		<p>Gudmund havde ikke mindre end tolv drabelige Sønner, og tolv deilige Døttre, som gik for Borde, men der han saae, at Kongen ikke smagde det Mindste, uden hvad hans egne Tjenere bragde, klagede han derover, som en Fornærmelse mod Verten, der fik Skam til Takke for sin Giæstmildhed; hvortil Thorkild svarede, at Kongen var lovlig undskyldt, thi han fik gierne meget ondt af fremmed Mad, saa det var ikke af nogen Uhøflighed, men kun for hans Helbreds Skyld, han ingen Forandring vilde giøre i sin Leve-Maade, men lod immer dække op for sig paa Dansk, saa det var Synd at sige, han viste Nogen Foragt med hvad han kun gjorde, for ikke at falde i en dødelig Forraadnelses-Feber.</p>
		<p>Der nu Gudmund saae, at hans Anslag med Lokke-Maden strandede paa Giæsternes Nøisomhed, hængde han en anden Krog ud, som han haabede de skulde nok bide paa: dem han ikke kunde forgive med Mad og Drikke, vilde han forpeste med Vellyst, bad Kongen ægte sin deiligste Daatter, og gav hans Folk Lov til at tage af hans Piger hvem de lystede. De Fleste fandt det Tilbud ypperligt, men Thorkild, som ret var en Giæst til slig en Vært, da han var munter som i Venne-Lag, og dog forsigtig som i Fiende-Flok, vidste, i det Hele betragtet, ved et godt Raad at forebygge Ulykken; dog var der fire Danske, som ikke vilde deres eget Vel, men gav deres Lyster Tøilen og faldt i Snaren. Flux, der de saaledes havde besmittet sig, blev de som ællevilde, tabde aldeles <em>Mindet om de forbigangne Dage,</em> og kom aldrig meer til nogen rigtig Samling! O, de Ulyksalige! havde de dog holdt sig inden Ærbarheds Grændser! da kunde de trodset al Jette-Styrke, da vare de blevne berømte som Hercules, og underfulde Tings Herolder i Fædrenelandet!</p>
		<p>Gudmund gjorde endnu et Forsøg paa at hilde Kongen og overvinde hans Ærbarhed, i det han nemlig skildrede alle sine Urtegaards Yndigheder, og bad Kongen dog endelig gaae ned og forlyste sig der med Blomster og Frugter; men ogsaa denne skrømtede Godhed forsmaaede Kongen, efter Thorkilds Raad, og undskyldte sig med, at Tiden ikke tillod ham at have den Fornøielse, da hans Reise ikke taalde længere Ophold.</p>
		<p>Der nu Gudmund fornam, at han havde fundet sin Mester i alle Maader, opgav han reent Haabet om at komme nogen Vei med sin Trædskhed, satte Kongen med hele hans Følge over Floden, og lod dem ubehindret fortsætte deres Reise.</p>
		<p>Alt som de nu gik, fik de Syn paa en forrøget og forfaldet Bye, der lignede en Taage-Skye, imellem Taarnene saae man Stage ved Stage med Mande-Hoveder paa, og Borge-Ledet bevogtedes af store, arrige Bol-Bidere. Disse stillede nu vel Thorkild snart tilfreds, ret med en Slik, thi han havde et Horn, besmurt med Fidt, som han lod dem slikke paa, hvorved de strax blev tamme, men Indgangen var endda vanskelig nok, thi man maatte, ved Hjelp af Stiger, krybe ovenover Porten. Hele Byen vrimlede af sorte, vanskabde Spøgelser, som gjorde en forfærdelig Støi, saa baade Øine og Øren fik deres Bekomst, men Næsen havde det dog allerværst, thi Alting svømmede som i en Mødding-Pøl, og udbredte en ulidelig, raadden Stank.</p>
		<p>Endelig fandt man Steen-Stuen, som, efter Rygtets Sigende, skulde være Geruths Konge-Sal, men der de kom til Indgangen, som var baade snever og slem, blev de bange for dem selv, og stod som forstenede, til Thorkild med mandig Tale fik sat Mod i dem igien, og bad dem gaae trøstig ind, men kun vogte sig for at røre ved Noget af Husets Boeskab, hvor lysteligt, og fristende det end saae ud. To Ting, sagde han, maa I her slaae reent af Eders Sind: Rædsel og Begiærlighed, saa I hverken lade det Yndige lokke eller det Gyselige forfærde Eder, thi af begge Slags Ting omringes vi flux, og mærker det vel, at udrækker Nogen sin Haand med Begiærlighed, da fængsles den med uopløselige Baand til hvad den fatter!</p>
		<p>Saa ginge de da ind, og det, efter Thorkilds Anordning, Fire i hvert Hold: først Broder og Bugge med Kongen og Thorkild, og derpaa de Andre; men hvad der ikke var fælt udenfor, saa var her i det ækle, forrevne Røg-Hul, hvor der var fuldt af Alt hvad der kan støde baade Øie og Følelse. Paa Dørstolperne sad det ene Lag Soed over det andet, Væggene vare tilsølede fra Øverst til Nederst, Loftet var gjort af lutter Spyd, og Gulvet bestrøet med Orme; hvor man vendte sig, var kun Gru og Ureenlighed, og en Stank, som af den værste Rendesteen. Paa Jern-Bænke sad Trolde, som forstenede, med Tral-Værk af Blye imellem sig, og ved Indgangen stod Uhyrer af Dør-Vogtere, som legede paa Trolde-Viis, i det Nogle daskede hinanden med store Prygle, saa det dundrede efter, og Somme gjorde Bukke-Spring paa hverandres Rygge.</p>
		<p>Efterat nu Thorkild anden Gang havde formanet Folket, til ei at giøre lange Fingre efter forbudne Vahre, gik man videre, igiennem et sprængt Klippe-Stykke, og saae nu, ei langt derfra, lige for Aabningen, en giennemboret Graa-Skiæg ligesom throne i et Høisæde. Ved Siden paa Rad sad tre skrutryggede Kvinder, sammensjunkne, som om der ikke var et heelt Sidebeen i dem. Aarsagen hertil var Thorkilds Stalbrødre meget nysgierrige efter at vide, og han, som vidste god Besked med Sligt, forklarede det saaledes, at da Jetterne engang gjorde Halvguden Thor det for braaget, tog han en gloende Jern-Vegge, og skiød til den trodsige Geruth med, saa den gik ikke blot igiennem ham, men foer saa ind i Klippen de saae, og sprængde den. Trold-Kiællingerne derimod, som ogsaa vilde op at age, knuste han til Straf med en Lyn-Straale.</p>
		<p>Videre gik de, og saae nu syv Tønder med Guld-Baand om, hvori hængde Ring ved Ring af det blanke Sølv, og ved Siden laae der en guldbeslagen Tand af et ubekiendt Dyr, et stort Bøffel-Horn, konstig udskaaret og med glimrende Ædelstene rigt besat, saavelsom et stort Guld-Armbaand, der veiede, jeg tør ikke sige, hvormeget. Dette kostbare Armbaand stak En af Følget saaledes i Øinene, at han ikke længer var sig selv mægtig, men greb det, uden at ahne, hvor dyrt han kiøbde det røde Guld, og hvad Ulykke derved hængde. En Anden var der, som ikke kunde styre sin Lyst til Hornet, og en Tredie, der syndes det gik saa godt, var ikke seen med at faae Dyre-Tanden paa Nakken; men efter den søde Kløe kom den sure Svie; thi den deilige, forførende Skikkelse var kun et tomt Blændværk: han, der drømde om Guld-Armbaandet, vaagnede bidt af en Edder-Slange, den Anden fandt i Hornet en Drage, som knugede Livet af ham, og han, der greb efter Tanden, drog kun et Sværd, som flux giennemborede ham. Af deres Skade blev de Andre kloge, men ei frimodige, thi de frygtede for, at den Uskyldige vilde her komme til at lide med den Skyldige.</p>
		<p>Nu aabnedes Dørren til et andet Værelse, der var som et hemmeligt Aflukke for de største Kostbarheder, og her saae man, mellem en Hob Rustninger, som intet Menneske kunde bære, en Kongelig Kappe, tilligemed en deilig Hat, og et forunderlig konstigt Belte. Ved Synet heraf faldt Thorkild i Staver, og han, der saa længe havde været de Andres Hovmester, kunde nu ikke engang holde sine egne Lyster i Tømme, men forgreb sig paa den prægtige Klædning, og gav derved Løsenet til en almindelig Plyndring.</p>
		<p>Flux begyndte Hallen at ryste, som ved et Jord-Skiælv, Gulvet gik som et Lagen, og Trold-Kvinderne skreeg høit, at alt for længe havde man taalt de skiændige Røvere! Nu var det, som der ved Kvindernes Røst kom Liv i de daanede Uhyrer, der hidtil havde siddet som livløse Støtter, thi en Hob sprang nu op fra Bænken og foer ind paa de Fremmede, medens Resten fyldte Hallen med hule Brøl. Broder og Bugge greb da til deres gamle Handværk, og holdt med Bue-Skud og Slynge-Kast Utydskerne tre Skridt fra Livet; men Alle, hvem der ikke havde Pile eller Steen i Beredskab, blev et Rov for de grusomme Spøgelser, paa hvem ei andre Vaaben beed, og saa stort var Nederlaget, at Kongen beholdt kun en Snees af hele sit Følge.</p>
		<p>Nu begyndte da Hjem-Reisen, og da man naaede foromtalde Flod, kom Gudmund og var Færge-Mand for de faa Overblevne, tog dem atter hjem med sig, og vilde gierne beholdt dem, men da de ikke var at overtale, lod han dem dog omsider fare, og det med sømmelige Foræringer. Dog, hvem skulde have troet det! Bugge, der hidtil havde udmærket sig ved besynderlig Standhaftighed, sagde nu Dyd og Ærbarhed Farvel, blev dødelig forelsket i en af Gudmunds Døttre, og fik hende, men til sin store Ulykke, thi saasnart han tog hende i Favn, løb Alting rundt i hans Hoved, og borte var <em>Mindet om det Forbigangne!</em></p>
		<p>Jammer-Skade, at saa vældig en Herre, der gav saa mangt et Uhyre sin Rest, og kiæmpede sig mandelig giennem saamangen en Fare, at han nu skulde falde for en Kvindes Haand, og giøre sig selv landflygtig fra Dydens Rige, for at trælle under Vellystens Aag! Bradt gik han nu ogsaa ud af Verden, thi da han dog for Skams Skyld vilde følge sin Konge, henreves han af Strømmen, der han kiørde over en Veile, og fandt sin Grav i Bølgerne!!</p>
		<p>Dybt bedrøvet over sin Vens ulykkelige Skiæbne, skyndte nu Kongen paa sin Afreise, og havde i Førstningen Medbør, men fik siden Modvind, og omtumledes som en Bold for Bølgerne, indtil han og hans faa Stalbrødre vare nær ved at sulte ihjel. I denne Nød tog han sin Tilflugt til Overtroe, og meende, at naar intet Andet vilde hjelpe, saa maatte Afguderne. Hver paakaldte nu sin Gud, for at faae dem alle med, og selv vendte Kongen sig til Ugarthi-Loke, med Bønner og Offringer, hvornæst han fik Med-Bør og Mags-Veir!</p>
		<p>Saa kom da Gorm omsider hjem igien, faldt i Tanker over, hvormangen oprørt Søe han dog havde pløiet, og hvormegen Gienvordighed han havde fristet, syndes han maatte nu endelig være træt, og trænge til Hvile, tog sig et Giftermaal ovre fra <em>Sverrig,</em> og lagde sig, drøvtyggende, paa den lade Side!</p>
		<p>I Roe og Mag forsvandt nu ogsaa Kongens Dage, indtil han gik saa godt som paa Gravsens Bredd, men da vaagnede han ved nogle stærke Beviser for Sjelens Udødelighed, og gjorde sig mange Betænkninger om, hvor han saa skulde hen, naar Aanden var af ham, og hvad man vel vandt ved at dyrke Guderne.</p>
		<p>Medens han nu gik og grublede herover, var der Nogen, som havde et Horn i Siden paa Thorkild, de gik da til Kongen, og forestillede ham, at det Spørgsmaal han gik og brød sit Hoved med, maatte der egenlig en Gud til at besvare, deels fordi Mennesker vanskelig kunde sige noget Bestemt derom, og deels fordi man aldrig, uden ved en guddommelig Aabenbaring, kunde blive vis i sin Sag. De vilde desaarsag raade Hans Majestæt at giøre en Fore-Spørgsel hos Ugarthi-Loke, og saa var Thorkild Manden der burde rygte det Ærinde, deels fordi han var den Dueligste, og deels tillige fordi der mumledes om, at han gik med en Skielm bag Øret, og kunde nok have Lyst til selv at befordre Kongen ind i den anden Verden!</p>
		<p>Da nu Thorkild mærkede, det skulde gaae paa Livet løs, fandt han sig ogsaa deri, men forlangde udtrykkelig, at de, der havde sværtet ham, skulde seile den samme Søe. Det blev bevilget, og nu, da Bagvaskerne saae, at Sværdet, de havde slebet til den Uskyldige, vendte sig mod deres eget Bryst, tog de deres Ord i sig igien, og gjorde sig al muelig Umage for, at faae Kongen snakket fra det Hele; men der hjalp ingen Snak, enten de peeb eller sang, saa skulde de afsted, og staae under Thorkild, og maatte ovenikiøbet høre, at de var nogle elendige Krystere! Saaledes falder sædvanlig Nidingen selv i den Grav, han graver for Andre!</p>
		<p>Der da nu Krabaterne saae, der var ikke Andet for, end at bide i det sure Æble, gjorde de en Dyd af Nødvendighed, og, for i det Mindste ikke at sulte ihjel, proppede de Skibet smæk fuldt af Levnets-Midler, og spændte Oxe-Huder over dem, gik saa under Seil, og satte Kaasen did, hvor man hverken saae Soel eller Maane, men seilede som i en Bager-Ovn, omleiret af et ægyptisk Mørke.</p>
		<p>Det blev en Langeleegs-Fart, og vel havde de Nok at bide, men ei at brænde, saa omsider gik Veddet op, hvoraf det igien var en Følge, at Ilden gik ud og Asken blev kold, Gryde vilde ikke syde, og de maatte æde deres Suul raat. Nu var gode Raad dyre, og det var hardtad lige galt hvad man gjorde, thi at slaae Kiød-Tanden ud var ubehageligt, og at bruge den, var lidt voveligt; den Ene efter den Anden fik ondt i Maven af saa drøi en Kost, og det blev ikke ved en Overgang, men blev jo længer, jo værre, saa Kiød-Maden gjorde Endeel omsider dødsyge.</p>
		<p>Dog, naar Nøden er størst, er gierne Hjelpen næst, og saaledes gik det ogsaa her, thi netop da Skibs-Folket var reent fortvivlet, oprandt der for dem som en Stjerne i Natten: en Ild, de pludselig fik Øie paa, gienfødte deres Haab om at bjerge Livet, og Thorkild betragtede den Ild ligefrem som et Rednings-Middel fra Himlen. En funklende Ædelsteen fæstede han i Toppen af Masten, for igien at kunde finde ud til Skibet, og gik saa i Land, hvor han saae en Hule for sig, og skiøndt Stien did var smal, og Indgangen snever, vovede han sig dog derind, og det alene, thi sine Følge-Svende lod han blive staaende udenfor saalænge.</p>
		<p>Det var just ingen smuk Stue Thorkild her kom ind i, thi styg var Dørren, Karmen raadden, Væggene mugne, Loftet sort, Gulvet fuldt af Orme, og, kort sagt, det Hele modbydeligt baade for Sind og Sands. Indbyggerne var heller ikke af de Kiønneste, thi det var to store, svære, sortsmuttede, forrøgede Krabater, med Næser, alt som to Horn, der naaede lige til Jorden, og hvormed de ragede sammen Alt hvad de stødte paa, og kastede i Ilden, for at holde den vedlige. Imidlertid bød dog den ene Jette Thorkild velkommen, sagde rigtig nok, det var et farligt Arbeide han havde taget sig for, saaledes at ville reise ind i den anden Verden, hvor der var hverken Vei eller Stie, for at giæste en urimelig Guddom; men lovede ikke desmindre, at sætte ham paa det rette Spor, naar han kunde sige ham tre unægtelige Sprog! Ja, sagde Thorkild: mindes jeg ret, da styggere Næser jeg aldrig saae, og var ikke stædt, hvor jeg mindre gad staae, saa af mine Fødder den huer jeg bedst, som Dørren er næst! Det fandt Jetten, var ikke saa dumt, og heller ingen Løgn, gav Thorkild et godt Lov, og lærde ham, at naar han i fire Dage lagde alle Aarer om Borde, da kom han til et bælgmørkt Land, hvor hverken var Græs eller Løv, og der skulde han finde Ugarthi-Loke, siddende i en rædsom, stinkende Hule.</p>
		<p>Det var som et Tordenslag i Thorkilds Øre, at han endnu skulde seile saameget længer med sit Liv i sin Haand, men, i Haab om et godt Udfald, tog han dog Mod til sig, og bad kun om at laane en Gnist Ild! Ja, sagde Jetten, vil du have Ild, maa du først sige mig tre Sprog til, af samme Slags som de forrige. Velan, sagde Thorkild: godt Raad af revent Skind er ei at foragte, Been er bedst Lem, naar det bærer af Livs-Fare, og kan jeg bare slippe vel ud, skal jeg vist aldrig komme her igien.</p>
		<p>Der nu Thorkild kom med Ilden tilbage til sine Stalbrødre, fik de god Vind, løb, fjerde Dagen efter, ind i den bestemte Havn, og fandt der ganske rigtig et Land for sig, hvor man vidste aldrig af nogen Dag at sige, men travede bestandig i Mørke. Uagtet man nu her ikke kunde see stort længere end Næsen var, skimtede dog Thorkild en uhyre stor Klippe, gik derhen, fandt en egen Indgang, og besluttede at undersøge Hulen. Nogle af sine Folk satte han nu paa Vagt for Mundingen, og befoel dem kun immer at slaae Ild med Staal og Steen, da det var det Allerbedste mod Meen-Vætter at værge sig med; Andre lod han gaae foran med Lys i Haand, og klemde sig saa selv ind ad den snevre Aabning i Hulen, hvor han, et langt Stykke, saae kun mylrende Slanger, og Jern-Bænke. Derpaa kom han til et Vand, hvis lette Vover trillede sagtelig hen over hviden Sand men saa paa den anden Side skraanede Hulen nedad, og førde til et sort og fælt Lukaf, hvor Ugarthi-Loke sad, med svare Jærn-Lænker om Haand og om Fod, og med et Haar, der stod som Børster, ja som Horn, langt ud fra ham. For nu at kunne lade Syn gaae for Sagn om sin Færd, trak Thorkild, med sine Stalbrødres Hjelp, et Haar af hans Skiæg, og han sad saa stille, som en Muus, men der blev nu saadan en vederstyggelig Lugt, at Ingen kunde trække Veiret, uden at holde et Klæde for Næsen, og da de saa, med Nød og Neppe, slap ud ad Dørren, omringedes de af flyvende Slanger, som spyede Forgift. Følgen heraf var, at da Thorkild endelig kom om Bord, havde han ikke meer end fem Følge-Svende, og endda blev de edderspyende Uhyrer ved at forfølge ham. Vel tog nu Oxe-Huds-Tjeldingen af for Edderen, men da En af Thorkilds Folk ikke kunde bare sig for at række Halsen ud, og see sig om, fik han saadan en forgiftig Hilsen, at Hovedet faldt af, som skaaret med en Kniv, en Anden, som blot tittede ud, blev blind, og en Tredie, som vilde jævne en Fold paa Tjældingen, mistede Haanden!</p>
		<p>Forgiæves kaldte nu hver paa sin Skyts-Gud, men da derimod Thorkild gav sig til at anraabe Al-Fader, og offrede til ham, da adspredtes Mørket pludselig, Dagens Lys skinnede, Børen blæste, og Snekken foer, under klar Himmel, let giennem Bølgerne.</p>
		<p>Det var nu for Thorkilds Øine, som han var kommet i en anden Verden, hvor Alting klarede sig, og hvor man saae selv Dørren til Mandhjem i Lys!</p>
		<p>Vinden drev Thorkild til Tydskland, hvor Christen-Dommen da var indført, og med et Glimt af det Himmelske Lys, drog han hjem til Fædrenelandet, men kun selv tredie, thi hans andre Følgesvende havde ikke kunnet taale den fremmede Luft, saa de døde i Tydskland.</p>
		<p>Saa kom da Thorkild hjem, men al den Forgift, der var spyet paa hans Ansigt, havde saaledes forvendt hans Udseende, at selv hans bedste Venner kiendte ham ikke igien, før han havde giennemgaaet en dygtig Tvæt.</p>
		<p>Nu havde vel Kongen stor Lyst til at høre, hvordan Reisen var løbet af, men end var Munden ikke lukket paa alle Thorkilds Bagtalere; tjenstagtige Aander indbildte Kongen, at hørde han paa Thorkild, da var han dødsens, og den Troe kom han rigtig i, saameget mere, som han selv i Drømme fik den samme falske Aabenbaring. Desaarsag bestilde Kongen i Hemmelighed Dravels-Folk, som ved Natte-Tide skulde slaae Thorkild ihjel, men, hvordan det end gik til, saa mærkede han Uraad, og undgik Fælden, ved i al Stilhed at staae op af sin Seng og lægge en stor Træknub isteden. Den huggede Krabaterne nu i, det bedste de kunde, men Dagen efter, der Kongen sad til Bords, gik Thorkild for ham at staae, talede og sagde: hør mig, Konning! for hvem jeg gik i Ild og Vand, og vovede mit Liv saa tit, som der er Haar paa mit Hoved! Af dig havde jeg ventet tusind Tak og stor Belønning for min Daad, men fandt, desværre, du er Dyden gram, og vilde, ei med Naade, men med Naade-Stød betale mig, alt for det <em>glade Budskab</em> jeg har med at fare. Dog, jeg tilgiver dig din Grumhed og Daarlighed, og al den Hevn jeg forlanger, er at du vil skamme dig i dit Inderste over dig selv, om der endnu kan være nogen Skam i et <em>utaknemmeligt</em> Hjerte. For Resten mener jeg, du kan ganske roelig høre paa Fortællingen om Meen-Vætters Husering og Uhyrers Grumhed, thi saavidt jeg veed, som nu har prøvet baade deres Rænker og dine, er du deres Mester.</p>
		<p>Kongen, som nu fandt, det nyttede ikke at trodse Skiebnen og stampe mod Brodden, laande nu Thorkild villig Øre, og befoel ham at fortælle Alt, fra Først til Sidst; med stor Begiærlighed slugde han ogsaa hvert Ord, indtil endelig Talen faldt paa hans egen Afgud, men den skar ham i Hjertet, og Thorkilds Fortælling om Ugarthi-Lokes Vederstyggelighed forbittrede ham saaledes, at før den endnu var til Ende, sprak han af Harme!</p>
		<p>Saaledes døde Gorm af Kiærlighed til sin Afgud, og lærde da vel, paa hvad Kant den Elendiges Fængsel laae! Saa døde ogsaa adskillige Hofmænd af Stank, der Thorkild kom frem med det Haar, han, til Vidnesbyrd om sin Helte-Gierning, havde rykket af Jettens Skiæg!</p>
	</section>

	<section id="chapter-38"
		class="chapter"
		style="page: book-8">
		<h2>Gotrik eller Gøtrik.</h2>

		<p>Der Gorm var død, blev hans Søn Gotrik Konge, og han blev ligesaa berømt for sin Gavmildhed, som for sin Tapperhed, saa at, naar man lægger Alt sammen, kan man hverken sige, han var barsk eller blid, thi han var Hælvden af Hvert.</p>
		<p>I hans Tid kom der to Islændere, ved Navn Bjørn og Ræv, til den Norske Kong Gote, og han fattede saadan en Yndest for Ræv, at han gav ham et Guld-Armbaand, der veiede en god Slump. En Hofmand, som fandt, at det var en ganske overordenlig stor Foræring, udbrød desaarsag i Lovtaler over Gotes Gavmildhed, og paastod, at i det Stykke var han mageløs. Uagtet nu Ræv vel maatte finde Gaven Taks værd, saa kunde han dog slet ikke finde sig i, at Trompeteren tog Munden saa fuld, og istedenfor at smigre den nærværende Guld-Skifter paa andre Høvdingers Bekostning, fik han Lyst til at stoppe Munden paa Hofsnogen, ved at lade en fremmed Fyrste skee Ret. Han nævnede altsaa Gotrik, som den der bar Prisen i Rundhed, og vilde heller ansees for utaknemmelig, end være en hykkelsk Jabroder, da han meende en Konge havde meget bedre af ramt Alvor, end af honningsød Snak, bedre af at høre drøie Sandheder, end kildrende Løgne.</p>
		<p>Det var imidlertid saa langt fra, at Ulv, det var Hofmandens Navn, vilde give tabt, at han meget mere blev hardt ved sin Paastand, og erklærede, at han turde slaae til Væds, og lade det komme paa en Prøve an. Top! sagde Ræv, og drog nu, med Ulvs Samtykke, selv ned til Dannemark, hvor han traf Kong Gotrik, just som han sad og gav Lønning ud til sine Drabantere. Hvad er du for en Karl? sagde Gotrik. Man kalder mig en lille Ræv, sagde Ræv; og medens nu Somme faldt i Forundring over det Svar, og Andre loe, sagde Gotrik: den lille Ræv skulde dog ogsaa have sig en Mundfuld, strøg med det Samme en Guld-Kiæde af sin Arm, kaldte paa Ræv, og stak ham den i Munden. Flux satte Ræv den paa sin Arm, og prunkede ret med den for alle Folks Øine, men skjulde derimod den anden Arm, som var Stifbarn, og det lille Kneb var nok til strax at skaffe ham nok en Guld-Kiæde af den paa Gaver intet mindre end prutne Skjoldung. Nu var Ræv fornøiet, ikke saameget over de kostbare Foræringer i sig selv, som fordi han havde vundet sit Væddemaal, og da nu Kongen fik Sammenhængen at vide, glædede han sig inderlig over, at saadant Noget aldrig var faldet ham ind, men at han havde været gavmild mod Ræv, som mod Andre, blot fordi han følde, det var langt fornøieligere at give, end at tage!</p>
		<p>Der nu Ræv kom tilbage til Norge, og Ulv ikke vilde betale Væddemaalet, slog han ham ihjel, og bortsnappede ovenikiøbet Kong Gotes Daatter, for at give Gotrik hende.</p>
		<p>Dengang Kong Gotrik, som ogsaa er blevet kaldt Godefred, drog udenlands i Herrefærd, havde Lykken med sig, og teede stor Manddom, hvoraf der gik saa vide Ry; da stræbde han, blandt Andet, at forevige sine Seiervindinger, ved den Forordning, at hvergang der i Dannemark blev Konge-Skifte, og hvergang der blev en ny Hertug i Sachsen, skulde de Sachsiske Hertuger, til et høitideligt Hyldings-Tegn, udrede til de Danske Konger, som deres Lehns-Herrer, en Kiendelse af hundrede sneehvide Heste.</p>
		<p>Dog, end ikke med Tydskland lod Gotrik sig nøie, men gjorde ogsaa, ved Ræv, som sin Gesandt, Fordring paa Sverrig, ved hvilken Leilighed Svenskerne gjorde et Skielm-Stykke, thi de vilde have Ræv ryddet af Veien, men turde ikke gaae aabenbar til Værks, hængde da en Mølle-Steen over hans Seng, og skar om Natten Rebet over, saa den faldt ned og knuste ham i Søvne. Derfor maatte de imidlertid siden pibe Olie, thi i Mande-Bod til Gøtrik maatte hver af Giernings-Mændene betale tolv Mark Guld, og hver af Menig-Mand en Unse, og det kaldte Svenskerne <em>Ræve-Giæld!</em></p>
		<p>Paa denne Tid var det, at den Frankiske Kong <em>Carl</em> slog Tydskerne baade sønder og sammen, og tvang dem ikke alene til at lade sig døbe, men ogsaa til at kiende ham for Hosbond; en Ting Kong Gøtrik tog meget ilde op, hjemsøgde Folkene ved Elben, og stræbde at hævde de Danske Kongers gamle Myndighed over Sachserne, som havde selv skudt efter med begge Hænder, for at blive Dannemark kvit, og føies under Carls Aag til det Romerske Rige.</p>
		<p>Carl var just dengang gaaet seierrig tilbage over Rhinen, og tøvede enstund, som om Floden var ham i Veien, med at gaae denne fremmede Fiende under Øine; men omsider var det dog hans Agt at fare over og knuse Kong Gøtrik, da der saa, i det Samme, kom Bud fra Leo, Paven i Rom, at han var beleiret, og trængde hardt til Undsætning. Da han nu saaledes var paa en Maade mellem to Ilde, maatte Carl, for at dæmpe dem begge paa eengang, nødvendig dele sin Magt, og han overlod da til sin Søn Pipin at holde Gøtrik Stangen, medens han selv gik til Italien.</p>
		<p>Gøtrik, som i et stort Slag havde overvundet Sachserne, lod det imidlertid ikke blive derved, men rustede sig ivrig, og brød frem med en talrig Hær, for at tugte alle de tydske Folkefærd, der havde unddraget sig hans Herre-Dømme. Det første Folk han nu, med den Danske Flaade, giæstede og kuede, var Friserne, hvis Land er saa lavt, at naar Digerne, hvormed det beskyttes mod Havet, giennembrydes i Uveir, da staaer det heelt under Vand. Disse Friser paalagde nu Gøtrik en Skat, der ikke i sig selv var saa haard, som Maaden, hvorpaa den skulde ydes, var besynderlig, thi dermed havde det, kortelig, følgende Beskaffenhed: der blev bygget et Huus, hundrede og tyve Alen langt, med tolv Rum, hvert paa ti Alen; i det yderste Rum sad Kongens Foged, og i det inderste, ligefor ham, stod der et Skjold, hvori Friserne, Skilling for Skilling, skulde kaste deres Skat; kunde nu Fogeden klarlig høre, Skillingen klinge i Skjoldet, saa var det godt, hvis ikke, saa tog han den vel med, men regnede den ikke med, og mangen En, hvis Penge klang ikke godt i Fogedens Øren, maatte artig punge ud, førend han fik det Par Skilling kvittet, han havde at betale.</p>
		<p>Denne trykkende Skat skal Carl siden have gjort Ende paa, men skiøndt han nu var kommet tilbage fra Rom, blev Gøtrik dog ved at husere i Frisland, og stod just i Begreb med at trænge dybere ind i Tydskland, da Nogle af hans egne Drabantere, med Forræderie, stjal Livet af ham.</p>
		<p>Da Carl fik det at vide, hoppede Hjertet ham i Livet af Glæde, og det sagde han høit, at vel havde han altid havt Lykken med sig, men aldrig syndes han dog den havde været ham saa god, som ved dette betimelige Dødsfald!</p>
	</section>

	<section class="blank"></section>

	<section class="titlepage">
		<hgroup>
			<p>Dannemarks Krønike.</p>
			<h1>Niende Bog</h1>
			<p>Fra Gøtriks Fald til Gorm den Gamles Død.</p>
		</hgroup>
	</section>

	<section id="chapter-39"
		class="chapter"
		style="page: book-9">
		<h2>Ole.</h2>

		<p>Ole var Gøtriks Søn, og blev Konge efter sin Fader, men, ved at ville hevne hans Død, kom han en Borger-Krig afsted, som kostede ham Livet, og paadrog ham den Efter-Tale, at han elskede sin Fader høiere end sit Fædrene-Land.</p>
		<p>Han ligger, for Resten, begravet tæt ved Leire, i en Høi, som bærer hans Navn.</p>
	</section>

	<section id="chapter-40"
		class="chapter"
		style="page: book-9">
		<h2>Hemming.</h2>

		<p>Efter Ole kom der en Hemming, hvem jeg ikke har fundet andet Mærkværdigt om, end at han eedelig forpligtede sig til at holde Fred med Keiser Ludvig; men det er kanskee ikke hans Skyld, thi man kan jo have glemt hans Bedrifter.</p>
	</section>

	<section id="chapter-41"
		class="chapter"
		style="page: book-9">
		<h2>Sigvord Ring, og Ring.</h2>

		<p>Skaaningerne og Sællandsfarene valgde nu en Søn af den Norske Kong Sigurd, som ogsaa hedd Sigurd eller Sigvord, med Tilnavn Ring, og som var en Daatter-Søn af Kong Gøtrik; men Jyderne tog et Sødskende-Barn af ham, paa <em>Moders</em> Side, som hedd Ring.</p>
		<p>Der Dannemarks Rige saaledes var flakt midtad, gjorde de Fremmede ikke alene Nar ad de to Halv-Riger, men var dem tillige immer paa Nakken, og ved den Leilighed viiste Sigvord sig som en Dannemand, thi istedenfor at tvistes hjemme, vendte han sine Vaaben mod Rigets Fiender, saae igiennem Fingre med det Skaar, der var gjort i hans Vælde, for at hævne det man gjorde i Dannemarks Ære, og blev i hele fem Aar ikke keed af at værne om Fædrene-Landet.</p>
		<p>Anderledes tænkde Ring i Jylland, thi han greb Leiligheden, da Sigvord ikke var hjemme, til at giøre sig enevældig, og bluedes ikke ved at befeide Ædlingens Rige, medens han laae paa Vagt for det Hele: var uforskammet nok til at misunde ham, som forsvarede Fædrenelandet, hans Deel deraf.</p>
		<p>Nogle af Sællandsfarene, som vare Sigvord besynderlig troe og hengivne, vidste nu ikke bedre Raad i hans Fraværelse, end at udraabe hans Søn Regner til Konge, thi vel indsaae de, at en Dreng, der neppe havde lært at binde sine Buxer endnu, var kun en daarlig Konge; men de haabede, ved et saadant inderlig rørende Træk af Troskab og Kiærlighed, at vække deres sovende Brødre, og bringe dem i Harnisk mod Ring. Dog, Ring forekom dem, thi da han havde spurgt, at Sigvord var paa Hjemveien, foer han som en Lynild over til Sælland med en stor Hob Folk, og gjorde vitterligt, at hvem der ikke vilde overgive sig, skulde springe over Klingen. Det, fandt Sællandsfarene, var en haard Tiltale, og byde Ring Spidsen turde de ikke, fordi han var saa mandstærk, nødig vilde de lade sig slagte, og nødig vilde de være Fitter, saa her var gode Raad dyre. De udbad sig derfor Betænknings-Tid, og den fik de rigtig nok, men hvad hjalp saa det! ihvormeget de brød deres Hoveder, kom de dog ikke videre end til hvad de strax vidste: at det var farligt at blive Sigvord troe, og skammeligt at hylde Ring, immer vaklede de mellem Frygtsomhed og Skamfuldhed, og selv de viseste Oldinger vare raadvilde.</p>
		<p>Da traadte den lille Regner, som var tilstede i Raadet, frem og talede: naar jeg, som endnu er kun et Barn, sagde han, synes med mit Raad at ville gaae de Gamle i Forkiøbet, kan I vel svare mig og sige: det er, som Piil kommer først af kortest Bue, men er det Snak jeg fører, saa bær over med mig, tager jeg feil, saa retter mig, og duer mit Raad Noget, da kommer ihu, at et godt Raad er Guld værd, om saa Rakkeren gav det; og at man skal dog i Grunden lære, saalænge man lever! Min Mening er nemlig den, at har man Skam af at svige sin Drot, og krybe i et Musehul, saa har man heller ingen Ære af at forsprænge sig, eller spille paa sin Hals, og altsaa bør man gaae en Middel-Vei: underkaste sig Fienden paa Skrømt, og siden, naar Leilighed gives, giøre Opstand for Alvor; thi naar man blot med at sige Ja kan stille Fiendens Vrede, er det jo dog urimeligt at sige Nei, bare for at opirre ham. Hvad kan det vel nytte, at sige man vil ikke bukke, naar man har sin Overmand for sig! Bliver han kanskee saa bange for at træde os paa Nakken; eller opfordrer vi ham ikke meget mere derved selv til at knuse os? Med <em>Omsvøb</em> giør man bedst <em>Lykke,</em> og med Ræv skal man Ræv fange!</p>
		<p>Hele Raadet kunde ei noksom forundre sig, baade over Drengens Snildhed og Veltalenhed, som viiste, han var langt forud for sin Alder, de raadvilde Oldinger skammede sig ikke ved at lære af ham, der havde i Drøiden, hvad han fattedes i Høiden, og hermed endtes da deres Vankelmodighed; de fandt Drenge-Raadet <em>klogt,</em> og overgav sig, med Skielmen bag Øret, men den lille Raad-Giver turde de dog ikke sætte i Vove, og skikkede ham desaarsag op til Norge, der at opfostres.</p>
		<p>Kort efter kom Sigvord hjem, holdt Slag med Ring, og fældte ham virkelig, men fik selv et ulægeligt Saar, som, efter et Par Dages Forløb, lagde ham i Graven.</p>
	</section>

	<section id="chapter-42"
		class="chapter"
		style="page: book-9">
		<h2>Regner Lodbrog.</h2>

		<p>Der Regner havde besteget sin Faders Høisæde, spurgde han de Tidender fra Norge, at den Svenske Kong Frø var brudt derind, havde slaaet Kong Sigurd ihjel, og vilde nøde alle hans gode Mænds Kvinder til at være offenlige Skiøger. Bister drog Regner til Norge, at hevne sin Farfaders Død, og saasnart man spurgde hans Komme, da lode de høviske Kvinder, som enten vare beskiæmmede, eller gik hver Dag i Dødsens Angest for at vorde det, sig Mands-Klæder skiære, og hastede, med Sværd ved Lænd, til Regners Leir; heller død end æreløs! saa tænkde de. Regner tog vel mod dem Alle, og skammede sig paa ingen Maade ved at føre Kvinder i Marken mod den Niding, hvis Forhaanelse af Kvinde-Kiønnet, hvis Vold paa Ærbarhed, han vilde straffe.</p>
		<p>Med denne Kvinde-Skare kom ogsaa Skjold-Møen Lathgerthe, en Jomfru med Mod og Mands-Hjerte, og hende saae man, under Slaget, immer i Spidsen, mellem de djærveste Kæmper, til stort Vidunder for Alle, thi at hun var en Kvinde, viiste det lange, deilige Haar, som hun med Villie lod flagre løst om Skuldrene. Fremforalt lagde Regner Mærke til den bolde Jomfrue, og, der Frø var nedlagt, forespurgde han sig flittelig om hende hos alle sine Tjenere, med det Tillæg, at det var denne Piges Tapperhed, han havde Seieren at takke. Han hørde nu, at hun var af fyrstelig Slægt, mellem Folket af det Norske Tungemaal, hvorpaa han sendte Bud, og lod beile til hende for sig; men uagtet hun sagde Ja, saa var det dog kun paa Skrømt, thi i Grunden slog hun med Nakken: bad Kongen kun frit besøge sig i Jomfru-Buret, men bandt i sin Forstue baade en <em>Hund</em> og en <em>Bjørn,</em> som skulde formene ham Adgang. Regner tog imidlertid hendes kiærlige Svar for gode Vahre, havde ei et Øieblik at spilde, men foer afsted ombord og op til en Dal, som kaldes <em>Gul-Dalen,</em> hvor han bød sine Stalbrødre tøve, og begav sig ene til Lathgerthes Jomfru-Bur. Her tog vel begge de bidske Dyr heel glubsk imod ham, men han lod sig ikke forbluffe, nedlagde det ene med sit Spyd, vreed Halsen om paa det Andet, og vandt, ved at vove sig, Jomfruens Haand. I trende Aar derefter lod han Sværdet hvile, sad i Gammen hos sin unge Dronning, og blev, ved hende, Fader, saavel til tvende Døttre, paa hvem man ei veed Navn, som til en Søn, der blev kaldt Fridlev.</p>
		<p>Over denne Regners lange Fraværelse stødte sig imidlertid de kolhøgne Jyder, og forbandt sig med Skaaningerne imod Sællandsfarene, hvis Hjerte hængde ved Regner, saa de vilde ikke forsage ham. Paa Efterretning herom foer Regner afsted med tredive Snekker, løb for en strygende Vind ind i Sundet, og sprængde ved <em>Hvitebye</em> den Skaanske Hær, som vovede at trodse. Næste Foraar sloges han seierrig med de Jyder, som boe ved <em>Liim-Fjorden,</em> men maatte dog endnu drage togange Sværd, før Skaaningerne og Hallandsfarene vilde falde til Føie.</p>
		<p>Regner vendte nu sit Sind fra Lathgerthe, hvem han aldrig kunde glemme det Puds af med de glubske Dyr, og forelskede sig i Kong Herods Daatter Thora; men imidlertid havde Kong Herod i Sverrig været paa Jagt en Dag, og i Skoven fundet et Par Slanger, som han bad sin Daatter føde op. Thora var sin Fader lydig, klappede med sin fine Jomfru-Haand de fæle Øgle-Unger, og sørgede for, at der hver Dag blev slagtet en heel Oxe til dem; hvorved hun, skiøndt uvitterlig, blev Aarsag til en stor Lande-Plage; thi da de Udyr blev fuldvoxne, forpestede de, med deres giftige Aande, Luften i hele den Egn. Nu saae Kongen, han havde gjort en dum Streg, som han maatte fortryde, og lod desaarsag giøre vitterligt, at hvem der kunde skaffe ham Ulykken af Halsen, skulde faae hans Daatter; men uagtet der var Unger-Svende nok, som deels for Ærens, og deels for Jomfruens Skyld, gjorde deres Bedste, hjalp det dog ikke, førend Regner kom. Saasnart imidlertid Sagen, ved Reisendes Fortælling, kom ham for Øren, bad han sin Foster-Moder skaffe sig en god Lammeskinds-Pelts og et Par laadne Buxer, thi det var en Dragt, meende han, som baade gav Ormene Noget at bide paa, og var god at snoe sig i. Saaledes iklædt seilede han over til Sverrig, og da det imidlertid var blevet Frost, dukkede han engang, før han gik i Land, for at faae ligesom et Iis-Pantser udenpaa; hvornæst han sagde sine Stalbrødre Farvel, bad dem være hans Søn Fridlev troe, og begav sig alene op til Kongens Gaard. Saasnart han nu fik den i Sigte, ombandt han sit Sværd, tog et Kaste-Spyd i sin Haand, og gik saa videre, til han mødte en uhyre stor Slange, med sin Broder bagefter sig, og det var en Gru at see, hvordan de to Bæster kappedes om at giøre ham Hovedet heedt, snart ved at smække til ham med Stjerten, og snart ved at overspye ham med Edder. Hoffolkene krøb, som Kiællinger, hver i sit Musehul, og lurede der, i behørig Afstand, paa hvad Enden vilde blive, og Kongen selv var saa betuttet, at han, med nogle faa gode Venner, lukkede sig inde i det allermindste Kammer han havde; men Regner, med Iis-Pandseret, var uforsagt, satte Skjold mod Tand, og haard Hud imod heed Forgift, saa han stod som en Muur, urokkelig midt i Edder-Strømmen, til han saae sit Ram, og jog da med sikker Haand sit Spyd saa eftertrykkelig igiennem begge Slanger paa eengang, at de blev spiddede som Fluer, og han stod ene levende paa Pletten.</p>
		<p>Der nu Alt var lykkelig og vel forbi, kom Kongen frem, og tog sig god Tid til at skaade Regner, som han nok saae havde vendt det Laadne ud, fra Top til Taa, og da det især var Buxerne han fandt latterlige, gav han ham deraf et Legn, og kaldte ham <em>Laad-Brog.</em> Tillige bad Kongen ham vel komme ind, og faae Lidt at styrke sig paa, men dertil svarede Regner, at han maatte først see til sine <em>Kamp-Dommere,</em> og gik derpaa ned til sine Stalbrødre, som han, pyntede og pudsede, tog med op til Kongens Gaard, hvor Giæstebudet ventede paa dem. Regner fik nu ogsaa Thora, for hvem han havde stridt, og avlede med hende to udmærkede Sønner: Radbard og Dunvard, hvis Brødre var Sigvord og Bjørn, Agner og Ivor.</p>
		<p>Imidlertid havde Jyderne og Skaaningerne, af en uslukkelig Lyst til at giøre Oprør, erklæret Regner for afsat, og overdraget Regieringen til en vis Harald. Desaarsag skikkede Regner Bud op til Norge om venlig Bistand, og til Beviis paa, at gammel Kiærlighed ruster ikke, begav Lathgerthe sig med Mand og Søn, og med en Flaade paa hundrede og tyve Skibe, afsted, for at tage ham under Armene, som havde slaaet Haanden af hende. Dog, selv denne Hjelp ansaae Regner ikke for tilstrækkelig, men tog med sig Revel og Krat: Alle hvem der kunde baade krybe og gaae, saa at midt imellem raske Karle, stod der fuldt af Grønskollinger og Graaskiægge.</p>
		<p>Paa et Sted, som kaldes Uld-Marken, stødte Regner først paa den Skaanske Hær, og der begyndte et haardnakket Slag, hvori Prinds Ivor, som var kun paa syvende Aar, skal som en Karl have rystet Barnet af Ærmet. Hans Broder, Sigvord, var ogsaa med, og gik Fienden rask paa Livet, men han havde det Uheld at snuble, og ved den Leilighed saares i Nakken: en Omstændighed, der ikke blot nedslog ham, men hele Hæren, saa det var nær ved, at alle Regners Folk havde kastet Vaabnene, og taget Flugten. Imidlertid lykkedes det dog Regner, ved sin Bestemthed, og mandige Tiltale, at dæmpe Bestyrtelsen, at styrke de Vaklende, og, saa at sige, støde dem frem paa Ærens Bane til Seiers-Krandsen, der et Øieblik kun syndes at være i Fiendens Haand! Ei heller maa det forties, at Standsningen i Slaget benyttede Lathgerthe til at vise, hvilken uforlignelig Helte-Aand der dog kan besjæle en spærlemmet Kvinde, thi hendes straalende Bedrift kastede en Glands paa hendes Bundsforvandte, der ei alene skjulde deres Frygt for Fiendens Øine, men overflyttede den i hans Bryst. Som et Lyn overfløiede hun nemlig Haralds Hær, faldt uformodenlig Fienden i Ryggen, og bidrog derved kraftig til, at hans Orden blev omsider brudt, hvorpaa fulgde Flugt og almindeligt Nederlag!</p>
		<p>Overmodig vilde Lathgerthe nu være frie, fandt det lysteligere, at være en selvraadig Enke-Dronning, end at beklæde Høisædet som Kongens Ægte-Fælle, og søgde derfor at tilvende sig al Magten og Æren, hun med sin Gemahl besad, ved, Natten efter Slaget, at skjule et Spyd under Kappen, som skulde ende hans Dage!!</p>
		<p>Sigvord var imidlertid blevet bragt til nærmeste Bye, og der lagt under Feldtskiærs Haand; men, efterat have, uden Virkning, givet ham det ene Omslag efter det andet, opgav Lægerne ham, som den der havde Ulivs-Saar. Her laae han nu, med Døden for Øine, da pludselig en Mand, som et Huus, saa høi, traadde hen til hans Seng, og sagde: i et Øieblik giør jeg dig karsk, naar du vil love mig alle dem du paa Val sender ud af Verden; og vil du vide mit Navn, saa hedder jeg Roster! Da nu Sigvord fandt, det var Røver-Kiøb, blot for et lille Ord at faae sin Helsen igien, saa sagde han paa Timen Ja af Hjertens Grund, og strax trykkede den Gamle Bullenskaben ud, hvornæst der kom Roe paa Saaret. Derpaa gik Roster bort, men kastede dog først Unger-Svenden Noget ligesom Støv eller Sand i Øinene, og det blev at see til ligesom mange smaae Orme; hvorover Gang-Konen, som skulde give ham at drikke, blev saa forskrækket, at hun sank lige ned, og faldt i Besvimelse. See, saaledes fortæller Man Oprindelsen til Øge-Navnet <em>Snog-Øie,</em> hvorunder Sigvord er blevet noksom bekiendt, og jeg vil troe, at Mesteren for det Vidunder har meent, at Bisterheden, der siden skulde følge Kæmpen, burde alt i Ungdommen kige ham ud ad Øiet, saa hans Fremtids-Bane speilede sig der, hvor Legemet er mest opklaret!!</p>
		<p>Imidlertid kom Dronning Thora voldsomt af Dage, og det var Regner en uforvindelig Sorg, thi hende elskede han inderlig; men for dog ei at gaae til Grunde, vendte han igien sin Hu til Herrefærd, da idelig Færdsel og Virksomhed var hvad han snarest kunde haabe vilde forslaae Grillerne, og derved lindre Smerten. Der han nu saaledes rustede sig til et <em>Lindrings</em> og <em>Helbredelses-Tog,</em> forordnede han, at enhver Huus-Bonde skulde give ham i Ledtog med, enten om han havde et <em>Skumpelskud</em> af en <em>Søn,</em> eller en <em>utroe</em> og <em>doven Træl;</em> og vel kan man synes, det var kun en daarlig Udskrivning, men ikke desmindre viiste Erfaringen dog bedst ved denne Leilighed, at den Danske Bærme var endda nok saa god som Andres Fordraaber, og desuden var det en stor Velgierning mod Unger-Svendene, thi da de nu engang var, ikke for deres Dyds Skyld, brændt med eet Mærke, saa kappedes de ret om at stryge Skammen af sig.</p>
		<p>Ved en anden mærkelig Forordning skildte han paa eengang alle Trætter ad, ved nemlig at <em>afskaffe,</em> med samt <em>Rettens Midler,</em> al muelig Retter-Gang; hvorimod tolv ustraffelige Dannemænd skulde, uden at høre enten paa Actor eller Defensor, afsige som en Høiesterets-Dom i alle Sager!!</p>
		<p>Efter nu, ved denne velgiørende Lov, at have sat en Pind for Processer, og, som han meende, dermed tillige for ondskabsfuld Bagvaskelse, gik han over til Brittannien, og nedlagde der Kong Hama: Fader til den unge, heltemodige Hella. </p>
		<p>Derpaa overfoer han, med Herreskjold, baade Skotland, Petland og de saakaldte Syder-Øer eller Sønder-Øer, fældte Høvdingerne, og indsatte, i deres Sted, sine egne Sønner: Sigvord og Radbard.</p>
		<p>Endelig reev han ogsaa den Norske Konge af Pinden, og gav ham Fridlev til Eftermand, hvis Spir tillige skulde strække sig ud over de høvdingløse Ørken-Øer.</p>
		<p>Dog, immer var der, hos visse Folk i Dannemark, et Had til Regner, som, selv naar det syndes slukt, ulmede som en Gnist under Asken, og nu blussede det op paa Nye, saa Harald, der kom til Gulvs forleden, slap nu paa Benene igien, og fandt Folk, som havde travelt med at løfte ham i Veiret, ophidse Gemytterne mod Regner, og derved indvikle Riget, der nu var frit for udvortes Fiender, i en ødelæggende Borger-Krig. Desaarsag bemandede Regner sin Flaade med lutter Danske Øeboer, mødte Oprørerne, og sprængde dem til alle Sider, saa Harald, deres Høvding, maatte igien smøre Haser ad Tydskland til, og smide som en Kryster, hvad han tog som en Skurk; Endeel af hans Anhang faldt i Regners Hænder, og de slap ikke med at miste Livet, men maatte opgive Aanden under haarde Piinsler, og hvad skal man dertil Andet sige, end: gale Hunde faae revne Skind! En Hob var imidlertid ogsaa flygtet ud af Landet med Harald, og deres Gaarde skiænkede Regner sine Krigsfolk, ved hvilken Leilighed mangen Fader blev taget paa det ømme Sted, naar nemlig Sønnen, han havde forskudt, blev hans eneste Arving, medens Kiæle-Dæggen maatte gaae fra Gaard og Grund med en lang Næse! </p>
		<p>Dog, end ikke hermed fyldestgjort, kaldte Regner sine Sønner til Hjelp, for at styre sin Hevn paa Sachsen, hvor han troede hans Fiender havde deres Rygstyd, og Harald sit Smuthul. Carl opholdt sig dengang just paa Grændserne, og Regner tænkde sikkert, han skulde faaet Fingre paa ham, thi Grændse-Vagten tog han op, og Forposterne sneeg han sig forbi; men Carl blev dog reddet ved en Kvinde, som havde Syner, og var her et Redskab i Guds Haand, i det hun kom farende, og sagde: Sigvord ligger i Seines Munding, Hvilket Keiseren udtydede som et Varsel om, at Barbarerne var for Dørren, og gjorde derfor strax Anstalter, saa de fandt behørig Modstand. Lykkelig undgik Carl saaledes den overhængende Fare, der truede ham, men da han siden vilde takke for Sidst, og hjemsøge Regner, havde han langtfra ikke den Lykke med sig; thi Han, som havde undertvunget hardtad hele Europa, Han, der hidtil havde uopholdelig fortsat sit Løb, som fra Land til Land, saa fra Seier til Seier: den ene mere glimrende, større end den anden, Han maatte her see sine Tropper: dem der gik med Storm-Skridt over Stædernes Mure og saamange Folkefærds Nakke, see dem give tabt, og vende Ryg for en <em>Haandfuld Daner!!</em></p>
		<p>Medens nu Regner brandskattede Sachsen, fik han fra Sverrig sikkre Tidender om at Herodd var død, og Thoras Børn ved Kong Sørle besvegne for deres Mødrene-Arv, hvorpaa han drog did, tilligemed sine Sønner: Bjørn, Fridlev og Radbard; Regnald derimod, Vitserk og Erik, som han havde avlet med Svanloge, tog han ikke med, thi de vare endnu ikke vaabenføre.</p>
		<p>Sørle mødte Regner med en heel Krigshær, og gav ham Valget, enten han helst vilde holde Slag, eller gaae i Kreds. Regner valgde det Sidste, men da nu, paa hans Udæskning, Kæmpen Skarodd stillede sig i Kredsen med ikke mindre end syv Sønner, tog Regner ogsaa sine tre Sønner med, og nedlagde saa, ved deres Hjelp, i begge Hæres Paasyn, hele Flokken. Hertil bidrog især Bjørn, og da han desuagtet ikke havde faaet saameget som en Rift i Huden, gav det Anledning til, at Man, efter den Dag, kaldte ham aldrig andet end Bjørn <em>Jern-Side.</em> Vel vovede Sørle et Slag, men Regner, som ansaae det kun for en Efter-Slæt, meiede ham ned med alle hans Følgesvende, og gjorde Bjørn, der havde holdt sig saa overordenlig brav, til Konge i Sverrig.</p>
		<p>Medens nu Regner enstund slog sig til Roe, fik han et godt Øie til en vis lille Pige, og for at komme desnemmere til hende, overvældede han hendes Fader med Artighed: han blev nemlig budt til Bords hveranden Dag, og, naar han kom ind, stod Kongen selv op og tog imod ham, havde ham immer til Sidemand ved Bordet, gav ham store Foræringer, og holdt immer fortroelige Samtaler med ham. Denne Mand kunde i Førstningen slet ikke begribe, hvorledes han saa ganske uforskyldt var paa eengang kommet i Vælgden, men, ved at lægge Alting sammen, kom han dog omsider efter, hvoraf den store Godhed reiste sig, og at Daatteren skulde betale Gildet. Det skal imidlertid blive Løgn, tænkde han, og rugede nu som en Drage over sin Daatter, saa man skulde troet, at hvor sindrig end Elskov er, maatte alle Kongens Anslag have strandet paa Faderens Forsigtighed; men Regner, som alt havde faaet Pigens Samtykke, trøstede sig med at Elskov kan gaae ind ad lukkede Dørre, og gik en Aftenstund ganske alene ind til en Bonde, i Nærheden af Buret hvor Fuglen sad, og blev der om Natten. Om Morgenen tidlig smuttede han, i Kvinde-Klæder, ind til Kiæresten, hvor han stod hele Dagen og hjalp hende ved Væven, bar sig rigtig nok lidt kluntet ad, men blev dog ikke røbet. Natten derpaa sov han ved Jomfruens Side, og naaede dermed sit Ønske.</p>
		<p>Alt som nu den ene Maaned gik efter den anden, mærkede Faderen nok, det var ikke rigtig fat med hans Daatter, men hvem hun havde forseet sig med, kunde han ikke opdage, og søgde derfor tilsidst Oplysning hos hende selv derom. Da hun imidlertid standhaftig forsikkrede, at hendes Opvarterske var den Eneste, hun havde nogensinde søgt Seng med, saa vidste Faderen ikke bedre, end at foredrage Kongen selv den hele Sag. Langtfra nu enten at lade Pigen staae i Stikken, eller taale, at hans Elskede blev til Latter og Byesnak, bekiendte han strax sin Skyld, og tilføiede, at Jomfruen fødte ham nok en Søn, som de skulde kalde Ubbe. Det skedte ogsaa, og alt i sin Barndom gjorde Ubbe den Anmærkning, der for hans Alder var ikke uvittig, at hans Moder maatte han holde ad, fordi hun havde hævet sig over sin Stand, men hans Fader kunde han ingen Ærbødighed have for, siden han havde nedladt sig saa dybt under sin!</p>
		<p>Nu havde Regner i Sinde at bekrige Hellesponterne, og gjorde det vitterligt paa Dannemarks Lands-Thing, med Tillæg: at denne Gang vilde han ikke have de Vaageste, men de Vældigste med, saa hver Mand skulde udrede sin fermeste Søn eller flinkeste Træl til Kongens Tjeneste og Rigens Bedste! Som sagt, saa gjort, og med alle Thoras Sønner, Ubbe undtagen, drog Regner afsted til Hellespont, hvor han først sloges med Kong Dian saalænge, til han gav Kiøb, og gjorde ham derpaa Livet saa suurt, at det blev hans Død. Han efterlod sig imidlertid, to Sønner: Dian og Daxon, som brændte af Hevngierrighed, og stod snart i Spidsen for en Krigshær, som de fik af deres Sviger-Fader: den Ruteniske Konge, og som var saa umaadelig stor, at Regner turde ikke lide paa sit Mandskab, men betjende sig af Kobber-Heste, som han satte paa Ruller, og lod skyde glubsk ind paa Fienderne, hvor de stod tykkest. Samme Heste gjorde nu virkelig ogsaa lyst, thi, hvor de kom frem, gik Alting omkuld, og da det især var dem, der brød Fiendens Fylking, maa denne Seier mere tilskrives Kunsten end Kraften. Imidlertid, Dian faldt, Daxon flydde, og med ham hele den hellespontiske Hær, ligesom ogsaa hans Mødrene-Folk, Scytherne, skal med det Samme have faaet baade Last og Skam; Regner vandt, og indsatte Vitserk til Herre i Landet; Rutenernes Konge skjalv, og turde intet Slag vove, men frelste sig med Flugten.</p>
		<p>Næsten i fem Aar varede dette Regners Søetog, og ingen af de Folk han havde hjemsøgt, vovede igien at løfte Hovedet, undtagen Bjarmerne: de var knap overvundet og havde bedet om godt Veir, førend de slog med Nakken og blæste ad Regner igien. Saasnart de nemlig fik at vide, han var i Farvandet, tog de paa at galdre, det bedste de havde lært, og gjorde dermed gjerne saadan en forskrækkelig Blæst, at den Danske Flaade kunde ingen Vei komme, og leed tilsidst Mangel paa Levnets-Midler. Med Eet holdt nu Stormen og Kulden op, men da blev det en Hede, saa en Ravn maatte gabe, det Ene var ligesaa galt som det Andet, og den pludselige Overgang fra bidende Kulde til Badstue-Hede, førde megen Sygdom med sig, især Bugløb, hvoraf de Danske døde i Snese-Tal.</p>
		<p>Der nu Regner formærkede, det var ikke saameget Veirliget i sig selv, som de slemme Dunster han havde imod sig, vilde han dog paa en Maade fortsætte Reisen, og aflagde derfor et Besøg hos Kurer og Sember, hvor der blev gjort saa megen Høitid ad ham, at det halve var Nok. Jo større nu den Ærbødighed og Hengivenhed var, Man her viiste den seierkronede Helt, desmindre kunde han døie Bjarmernes Trods, og hjemsøgde dem derfor ganske uventet, med Hevn i Hu. Bjarmelands Konge, hvis Navn er ubekiendt, turde imidlertid slet ikke holde Stand, men flydde over Hals og Hoved til Matull, som var Høvding i Finmarken, og oppebiede der Vinteren, for da, ved Hjelp af de udlærde finske, Bue-Skytter, at kunne, uden Fare, giøre Regner Afbræk. Det lykkedes ham ogsaa, thi Regner blev i Bjarmeland Vinteren over, og Finlapperne havde ikke glemt at bruge deres Skøiter eller Skier, hvorpaa de kan fare afsted, ligesaa stærkt som de vil, saa det er ingen Løgn, hvad man siger, at de kan staae lige ved Siden af Folk, og dog i et Øieblik giøre sig usynlige; thi inden man veed et Ord af det, kan de komme feiende og skyde En paa Peltsen, og førend man kan faae sig vendt, er de Pokker i Vold. Jeg vil imidlertid ikke dermed sige, at det er Skøiterne alene, der giør dem saa forfærdelig rappe til Beens, thi naturligviis maa de ogsaa være vimse i sig selv, og det Ene hjelper da til med det Andet.</p>
		<p>For Resten gad jeg nok vidst, om ikke dog Regner her ret har forundret sig over Lykkens Ustadighed, da han, som forleden bar Prisen i Kamp mod Kiernen af hele Romer-Rigets Styrke, nu saae sig bragt til det Yderste af en Hob raae og nøgne Puslinger! Mig, i det Mindste, slaaer det besynderlig, at see den Mand, der nys fordunklede den største og herligste Høvdings glimrende Navn, ved at slaae hans vældige, brammende Skarer, som Bønder slaae Græs, see nu ham vende Ryg for en Flok af de allerubetydeligste og jammerligst udrustede Stakler! Han, der ikke veeg et Straaes-Bred for de tappreste Kæmper, kunde nu ei holde Stand mod en lumpen Hob lurvede Knegte! Ja, hvem skulde dog troet, at en Høvding, der med Kæmpe-Haand nedreev de høieste Ære-Porte, Man i Verden saae, der med vældig Arm sønderbrød det frygteligste Krigs-Redskab, som nogensinde førdes i Marken, og dæmpede derved et mageløst Bulder af Fodfolk og Heste, af Sværdslag og Skud, af Horn og af Luur, at han skulde synke saa dybt for den usleste Landløber-Trop, at han maatte liste og stjæle sig frem! Og dog blev det Tilfældet her, thi i sin Nød bekvemmede Regner sig til med Ræve-Bælg at øge Løve-Huden: at giæste Fienden, som en Tyv om Natten, og derved selv kaste Skygge paa den Helte-Glands, han for Dagens Øine aabenlyst havde vundet!!</p>
		<p>Dog, havde Regner Skam af denne Færd, Skade havde han ikke, thi nu maatte Finlappen flye, og det var Regner alle Dage ligesaa kiært, som da Carl tog Flugten, thi han sagde selv, at han havde fundet meer Kraft hos disse barbenede og barhovdede Krabater, end hist under Pantser og Hjelm, saa han vilde heller staae for de tungeste vælske Sværd, end for de letteste Finlapper-Pile!</p>
		<p>Der nu Bjarmernes Konge var nedlagt, og han i Fin-Marken fordrevet, da lod Regner, sig til et evigt Mindes-Mærke, sine Bedrifter udhugge i Støtter af Kampe-Steen!</p>
		<p>Imidlertid satte Esbern sin Daattersøn, Ubbe, Konge-Fluer i Hovedet, saa han, uden at bryde sig det Mindste om sin Fader, anmassede sig hans Høisæde, en Uforskammenhed, som dog ikke længe blev dulgt for Regner, thi de Svenske Høvdinger: Kelther og Torkel, tog strax afsted og meldte ham det, og hurtig styrede han ad <em>Gothland</em> til. Vel havde Esbern søgt, ved Løfter om Guld og grønne Skove, at vinde fornævnde Svenske Høvdinger, hvis Iver for Regners Bedste faldt ham ubeleilig; men de blev ved deres Forsæt, og viiste ham til Bjørn, hvis Villie, som Sverrigs Konge, maatte ogsaa være deres. Nu gik jo rigtig nok Esbern saavidt i sin Dumdristighed, at han skikkede Gesandter til Bjørn, som skulde overtale ham til at tage Deel i Oprøret; men Bjørn svarede dem ganske tørt, at han var ingen Niding, og heller ingen Nar: at bryde med den ømmeste Fader, for at tækkes en hjerteløs Søn. Med den Beskeed gav Bjørn de egenlige Gesandter, for deres Skurke-Raad, Plads i Galgen, og paa deres egen Haand hængde Svenskerne Følget ved Siden.</p>
		<p>Der nu Esbern saae, det nyttede ham ikke at spille under Dække, tog han Masken af, og rustede sig aabenlyst af alle Kræfter, og Ivor, som var Statholder i Jylland, rømmede, af sin egen gode Ville, Landet, for ikke at tage nogen Deel i den unaturlige Krig mellem Fader og Søn. Ved <em>Grønsund</em> stod nu Slaget mellem Regner og Esbern: Esbern faldt, og strax blev hans Hoved, til Skræk for Oprørerne, sat paa Stage i Forstavnen af Kongens Skib; men ikke desmindre fortsatte dog Ubbe, som undkom, Krigen, og holdt et Slag med sin Fader i Sælland. Her kæmpede han fortvivlet, og værgede sig, efterat hans Fylking var sprængt, endnu en god Stund, med en Skandse af nedlagte Fiender omkring sig; men omsider blev han dog indeklemt mellem Skjoldene og overvældet. Vel søndersleed han alle de Baand og Lænker, man lagde paa ham, men var dog for godt omringet, til at kunne undløbe, og maatte vandre i Fængsel. Saasnart Ivor hørde, at Stormen havde lagt sig i Fædrenelandet, og Oprøreren faaet sin Straf, kom han hjem til Dannemark igien, og blev med stor Æres-Beviisning modtaget af Regner, som fandt, at hans Forhold, under den vederstyggeligste af alle Frænde-Feider, gjorde hans Hjerte Ære!</p>
		<p>Imidlertid havde Daxon længe stræbt med Magt at fortrænge Hvitserk, som havde Sverrig under sig, men da det slet ikke vilde lykkes, gjorde han omsider Fred med ham, og besluttede at forraske ham med Svig. Dette Forsæt udførde han ogsaa engang, da Hvitserk havde budet ham til Giæst, thi da fik han en heel Hob Krigsfolk ført ind i Byen paa Vogne, som Kiøbmands-Gods, og overfaldt med dem sin Vert ved Natte-Tide. Vel forsvarede Hvitserk sig saa mandelig mod Røver-Pakket, at der laae hele Banker af Liig omkring ham, og de maatte gierne tilsidst have Stiger, for at komme ind i Kredsen til ham; men fanget blev han saa dog, tilligemed tolv Svende, der var ham saa troe, at, skiøndt der blev tilbudt dem frie Hjemreise, vilde de dog heller blive og gaae i Døden med deres Herre. Hvitserk kunde imidlertid ogsaa godt beholdt Livet; thi Daxon nænde ikke at afhugge saa deilig en nys udsprungen Blomst, og tilbød ham derfor endog sin Daatters Haand, med Hælvden af Riget i Medgift; men Hvitserk lod haant om Benaadning, var alt for stolt til at ville modtage sit Liv som en Almisse, og kaarede Døden, kun med den Erindring, at hvis han fik Lov til selv at raade for sin Døds-Maade, da vilde det udentvivl formilde Regners Vrede. Fienden kunde ikke andet end beundre den unge Vovehals, og tillod ham gierne at vælge hvad Død han huede bedst, for hvilken Tilladelse Ungersvenden takkede, som for den største Velgierning, og forlangde, tilligemed sine Stalbrødre, at bindes til Pæls og brændes levende op, en Bøn, Daxon ei heller var seen til at opfylde, men skyndte sig at fortjene Tak af sin Fiende, ved at lade ham reise ud af Verden, saa at sige, med egen Befordring.</p>
		<p>Der Kong Regner spurgde disse Tidender, havde han nær sørget sig til Døde, thi han klædte sig ei blot udvortes, men meget mere indvortes, i Sorg; gik til Sengs, og gav med dybe Hjerte-Suk tilkiende, hvilken usigelig Smerte og Pine han leed! Dog, her saae Man, at det Svage stundum er det Stærkes bedste Støtte, thi Dronningen, som bedre bar sin Sorg, skammede ham ikke blot ud for hans Svaghed, men satte ogsaa Mod i ham, ved eftertrykkelige Paamindelser om hvad der sømmede sig for saadan en Helt. Bort med Sorgen, sagde hun, og hid med Sværdet! Ei med Taarer, men med Fiende-Blod skal Kæmpe-Faderen svale sin Yndlings gloende Aske, som brænder paa hans Isse, og vogte sig vel, at ei den Glands han vandt ved skinnende Bedrifter skal falme af kvindagtig Graad! Det hjalp, thi Frygten for nu, paa sine gamle Dage, at tabe den Helte-Roes, han fordum tilkiæmpede sig, og ligge som en Kryster i sin Grav, den tvang Regner til at overvinde Sorgen, til at dæmpe Sukket, og fare frem i Harnisk til Hevn.</p>
		<p>Saa heisede da Regner atter Seil i Raa, efterat have tilgivende omfavnet Ubbe, og indsat Ivor til Rigs-Forstander. Han kom til Rusland, fangede Daxon, og lod ham i Lænker føre til Udgaard, som skulde være hans Forviisnings-Sted, en Handlemaade, som røber en besynderlig Mildhed, thi hvem skulde tænkt, at en Fader, som drog Sværdet til Hevn for sin kiæreste Søn, vilde skaanet hans Banemand, og, med hans Liv i sin Haand, nøiedes med at giøre ham landflygtig! Dog, netop ved denne Skaansel afvæbnede Regner Rutenerne, thi de bluedes ved at løfte Sværd mod en Konge, som end ikke ved de dybeste Krænkelser kunde opirres til at forgribe sig paa sine Fanger; og nu gik Regner endog saavidt, at han kaldte Daxon tilbage, og overlod ham venlig Riget, dog kun paa det Vilkaar, at han selv og tolv Oldermænd skulde barbenede bringe ham den aarlige Skat. Saaledes opreiste han da den Nedbøiede, der havde lært at skiælve for Øxen, og vilde heller efterhaanden ydmyge, end med eet Dommedags-Slag sønderknuse den haarde Hals!!</p>
		<p>Fra Rusland drog Regner til Sverrig, og overgav dette Riges Bestyrelse til sin Søn Erik, med Tilnavn: Vederhat eller Veirhane; men her spurgde han, at, medens Sigvord og Fridlev fulgde ham paa Tog, havde baade Normænd og Skotter gaaet hen og gjort nye Konger paa deres egen Haand. Desaarsag tog han først til Norge, hvor han, efter at have ryddet den selvgjorte Herre af Veien, indsatte Bjørn til Konge, og derpaa gik han, ledsaget baade af Bjørn og Erik, over Ørkenøerne, som han udplyndrede, til Skotland, hvor han i tre samfulde Dage sloges med Kong Murial. Omsider fik han dog Overhaand, men det var en dyrekiøbt Seier, thi den kostede ham tvende Sønner: Dunvat og Radbard, som faldt, dog ei før de havde viist gyldige Prøver paa deres Mod og Manddom.</p>
		<p>Ved sin Hjemkomst til Dannemark fandt Regner sin Dronning Svanloge død og begravet, og det Hjerte-Stød nedbøiede ham saa, at han holdt sig inde, og stræbde at skjule baade sig og sin Sorg for hele Verden; men pludselig vakdes han af denne Dvale ved Ivors uformodenlige Ankomst, hvem Gallerne havde fordrevet, og i hans Sted gjort en vis Hella Hamasøn eller Hamundsøn til Konge.</p>
		<p>Ledsaget af Ivor, som den der bedst kjendte Veien han sidst kom, gik nu Regner til Søes, og landede i en Havn, som kaldes <em>Norvik.</em> Her udskibede han strax sine Tropper, og mødtes derpaa med Hella, som, understøttet af sine tappre Galler, trak Slaget ud i tre Dage, men lærde dog tilsidst at elske Rolighed, og pakke sig. Det var jo vist nok et blodigt Slag det samme, men dog skal der være faldet over en Snees Galler for hver Dansk!</p>
		<p>Efter et Aars Ophold i Engelland, sammenkaldte Regner paa Nye sine Sønner, og gik til Irland, hvor han, efterat have nedlagt Melbrik, beleirede og indtog med stormende Haand Dublin, og fandt der som et Oplag af al Verdens Skatte.</p>
		<p>Ogsaa her fandt han sig i et Aars Kværsæde, men saa gik han paa de lange Reiser, seilede lige lukt ind i Middel-Havet, og op til Hellespont, og paa hele den Reise havde han saa ganske Lykken med sig, at han vandt hvert Slag, og seilede ikke noget Land forbi, uden at betegne sit Spor med glimrende Seire!</p>
		<p>Imidlertid gjorde Harald, ved Hjelp af nogle Danske, som nødig gad følge Regner paa Tog, nye Optøier i Riget, og anmassede sig Konge-Navn, saa Regner maatte, ved Hjemkomsten fra Hellespont, med Sværdet bane sig Vei til sin egen Throne. Vel kom Harald som sædvanlig til Kort, men der hans indenlandske Hjelpe-Kilder var udtømte, reiste han udenlands, og drog til Maints, hvor Keiser Ludvig da opholdt sig, for hos ham at søge Bistand. Ludvig, som var nidkiær for Guds Ære, gav ham det Svar, at da man, med stridige Grundsætninger, umuelig kunde være enige, saa kom der heller aldrig Stort ud af et Forbund mellem Folk af modsatte Troes-Bekiendelser, desaarsag maatte de allerførst see at blive Troes-Forvandte, paa den Maade, at Hedningen antog Christen-Dommen, og, vilde han det, skulde han blive hjulpet. Denne Tænkemaade skaffede Keiseren Navn af den Fromme, og Harald godt Haab, thi han lod sig nu høitidelig døbe, og vendte derpaa tilbage med Sachsiske Hjelpe-Tropper, ved hvis Arm han stræbde at udrydde Hedenskabet i Egnen om Slesvig, vanhelligede de hedenske Altere, afskaffede Offringerne, forjog Afguds-Præsterne, og gjorde sig megen Umage for at faae bygget en christelig Kirke. Han var da den Første, som tændte Christendommens Lys blandt vore Fædre i Hedenskabets Mørke, alle den Romerske Kirkes hellige Skikke tog han paa det Nøieste i Agt, og vilde gierne have fortrængt Afguderiet med den sande Guds Dyrkelse, men hans fromme ønske var uden synderlig Virkning; thi Regner kom over ham, forgreeb sig paa Helligdommen, gjorde den sande Guds-Dyrkelse fredløs, og indførte Hedenskabet med alle dets Skikke høitidelig paa Nye. Harald maatte flygte, og hvad der var det Værste, han faldt fra i Fristelsens Tid, saa at han, som havde givet det første opbyggelige Exempel, gav nu ogsaa det første forargelige; han, som med Æren reiste Troens Banner i Fædrenelandet, kastede det igien, og rømde af Marken med Skiændsel!</p>
		<p>Imidlertid var Hella kommet til Hybernland, hvor han foer frem med Ild og Sværd mod alle dem, der vilde blive ved at være Regner troe, og da nu Regner paa sin Flaade gav sig i Kast med ham, maatte han føle den Almægtiges retfærdige Vrede, og øiensynlig bøde for sin Kamp mod Sandhed; thi han blev fanget, og kastet i et Taarn, hvor hans syndige Krop blev Slange-Rov.</p>
		<p>Dog, selv i Orme-Gaarden, hvor han, paa ynkelig Viis, maatte made Øgler med sit Kiød, selv der var Regner frimodig, og medens Hug-Ormen, som den grusomste Skarpretter, fortærede hans Lever og skar ham i Hjertet, da hørde man ham med fast og mandig Røst fortælle sit <em>Levnets-Løb,</em> og, der han saaledes havde ihukommet sine Bedrifter, sluttede han med følgende Ord:</p>
		<pre>Hvis Grisene vidste
Hvad Ornen maa friste,
De Stien vel brød;
Kom fage tilsyne,
Med Tand og med Tryne,
At frie ham af Nød!
</pre>
		<p>Af disse Ord sluttede Hella sig til, at han maatte end have Sønner i Live, og skikkede derfor Tjenere ned, som skulde ende hans Lidelser og tage ham af Ormegaarden, men før Tjenerne kom til Regner med Benaadelsen, var han allerede hensovet!!</p>
		<p>Samle vi nu alt dette, da fristes vi til at sige: to stridige Norner bestemde Regners Skiæbne, saa den Ene beskikkede ham, med herlige Søe-Folk, en uovervindelig Flaade og et ubrødeligt Scepter; den Anden derimod et skrøbeligt Rygte, Vanheld med kiære Stalbrødre, og et pinefuldt Endeligt, under hvilket Hug-Orme skulde fortære det Hjerte, ingen Sorg eller Modgang havde kunnet trykke! Allenfalds er det vist, at vi skal see os i Speil paa denne straalende Seier-Herre, der endte som en ussel Fange, og lære, at paa Lykke maa man aldrig bygge!!</p>
	</section>

	<section id="chapter-43"
		class="chapter"
		style="page: book-9">
		<hgroup>
			<h2>Regner Lodbrogs Sønner:</h2>
			<p>Ivor, Bjørn, Erik, Agner og Sigvord Snog-Øie.</p>
		</hgroup>

		<p>Dengang der kom Bud og meldte Ivor hans Faders Ulykke, stod han just og saae paa Folke-Leeg, og han forandrede ikke en Mine i sit Ansigt, men lod, som det var ham aldeles ligegyldigt; ja, han var saameget Herre over sig selv, at han ikke blot kunde skjule Sorgen, men tyssede endogsaa paa Folket, hvem Rygtet høilig bestyrtsede, og bad dem, smilende, ikke at fordærve Legen, enten ved Støi, eller ved at gaae for tidlig bort, thi han vilde ikke berygtes, som Den, der, for sine huuslige Sorgers Skyld, afbrød en Folke-Fest, og glemde, at her havde han ingen bedrøvet Søns, men en munter Høvdings Rolle!</p>
		<p>Anderledes derimod førde Sigvord sig op, ved Modtagelsen af samme Budskab, thi han blev saa betaget af Sorg, at han, uden at mærke det, jog et Spyd, han stod med, igiennem sin Fod; ret som om han tænkde at lindre Smerten, ved at fordele den paa Sjæl og Legeme. En besynderlig Blanding maa her have været af Haardførhed og Blødhed, da man i eet og samme Træk seer den dybt nedbøiede Søn, og den mest standhaftige Kæmpe!</p>
		<p>Bjørn endelig, som sad over Tavle-Bord, da Budet kom til ham, krystede Terningen saa, at Blodet sprang i Straaler ud paa Brettet af hans Finger-Ender, som om han vilde sagt: slig en Terning, hvor let den end triller, kan man dog hindre fra at vende sig, men Lykkens ei.</p>
		<p>Der Saadant kom Hella for Øren, dømde han strax, at hvor Sorgen slet ikke havde yttret sig, sad den varmt inden Dørre, og at Ivor maatte Pokker troe. Ivor kom ogsaa først med en Flaade til Engeland, men da han ei saae sig stærk nok til at bruge Magten, tyede han til List, og forlangde snildt nok af Hella, for Freds Skyld, blot saamegen Jord, som han kunde spænde om med en Heste-Hud. Det skal du da ikke blive feed af, tænkde Hella, og indrømmede glatvæk hans Forlangende, thi han syndes, det var ingen Ting, og meende, han havde gjort et fortræffeligt Marked, ved for en Slik at kiøbe Fred af saa mægtig en Hær, der kunde have gjort anderledes store Fordringer; men han tog sig da ikke i Agt for, at der kan være to Meninger om en Tale, og det var netop Tilfældet her, thi Ivor skar Huden ud i saa tynde Strimler, at han dermed omspændte et Stykke Land, saa stort, at der magelig kunde staae en heel Bye. Ved saaledes at see den skildt ad, lærde Hella meget bedre at bedømme Hudens Størrelse, end mens den var heel, og maatte vel kløe sig bag øret, da han mærkede, hvilken breed Rem af hans Ryg den smalle skar!</p>
		<p>Ivor skyndte sig nu at bygge, og sørgede tillige for Levnets-Midler i Overflødighed, thi han vidste nok, at Hunger var et haardt Sværd, og vilde derfor være belavet paa, i Tilfælde af en Beleiring, ogsaa at holde den tre Skridt fra Livet. Saasnart nu derpaa Sigvord og Bjørn kom til Lands, med en Flaade paa firehundrede Skibe, forkyndte Brødrene Hella aaben Feide: der blev sat Stævne-Dag, Man sloges, Hella blev fanget, og i Ørne-Lignelse udskar Seierherrerne den Grummes Ryg, som havde viist han var af Rovfugle-Art, ja, end ikke hermed Nok: de strøede Salt i hans Saar.</p>
		<p>Der Hella var taget af Dage, drog Bjørn og Sigvord flux hjem, hver til Sit, men Ivor sad efter, og var i tvende Aar Engelands Høvding.</p>
		<p>De Danske gjorde imidlertid Oprør paa Nye, og toge sig til Høvdinger en Sigvord og en Erik, som begge var af Konge-Slægten; men det vilde Regners Sønner ikke lide, og samlede derfor en Flaade paa syttenhundrede Skibe, hvormed de angreb deres Medbeilere i Nærheden af Slesvig. Man sloges i Dage, man sloges i syv; Høiene vidne endnu om hvad Mandslæt der skedte, og en Havn bærer Navn efter Sigvord.</p>
		<p>Nu var der hardtad ikke Fleer igien af det Danske Konge-Blod, end Regners Sønner, og To af dem: Bjørn og Erik, reiste hjem til deres Riger, men Ivor og Sigvord opslog deres Bopæl i Dannemark, for at være ved Haanden, og holde Oprørerne i Ave.</p>
		<p>Riget i Engeland skulde nu Agner bestyre, men Anglerne vilde ikke vide af ham at sige, og alt hvad han kunde udrette, var, ved sin Broder Sigvords Hjelp, at giøre det trodsige Landskab øde for Indbyggere, thi han saae heller, at Jorden laae til den skimlede, end at hun skulde føde en storsnudet Slægt, han vilde heller være Høvding kun for Torne og Tidsler paa Øens fede Agre, end for et velhavende og brøsigt Folk! Dog, ikke længe efter drog Agner til Sverrig, for at hevne sig paa en vis Gavtyv, ved Navn Eisten eller Østen, som havde taget Livet af hans Broder Erik, og ved den Leilighed kom han selv af Dage, saa, langt fra at kunne udkræve Eriks Blod af Morderens Haand, faldt han for den, og maatte med Livet bøde for sin varme Broder-Kiærlighed!</p>
		<p>Sigvord blev nu, paa et almindeligt Lands-Thing, eenstemmig valgt til sin Faders Eftermand paa den Danske Throne, og havde nu faaet sin Fornøielse af Kamp og Orlogs-Færd, saa han lod Sværdet hvile, og blev fra den vildeste Viking omskabt til den fredeligste Høvding, ja satte nu ligesaamegen Ære i Roe og Mag, som før i Færdsel og Slag. Hvordan han end vendte sig, maa man ogsaa bekiende, han havde Lykken med sig, thi nu, da han vilde have Fred, og gjorde derfor ikke en Kat Fortræd, var der heller ikke en Hund som giøede ad ham, saa han havde sine kronede Dage!</p>
	</section>

	<section id="chapter-44"
		class="chapter"
		style="page: book-9">
		<h2>Erik Barn.</h2>

		<p>Der Sigvord døde, efterlod han sig vel en Arving, men, som dog kun arvede hans Navn, og hverken hans Mag eller Krone; thi der Haralds Broder Erik saae, at Sønnen var kun et Barn, som han godt kunde see over Hovedet, brød han med de Oprørske ind i Fædrenelandet, og ranede Kronen. Han tænkde altsaa blot: man skal over Giærdet, hvor det er lavest, og bluedes ei ved at træde et Barn paa Nakken, for at lade en Tomme høiere; men jeg tør ogsaa mene, at han fradømde sig selv Konge-<em>Værdigheden,</em> ved at indvælde sig paa en værgeløs Throne, thi, der han beklædte sig med det røvede Purpur, blottede han sig for al Majestæt, og brækkede selv, som en Bøddel, sit Kæmpe-Sværd, dengang han bestormede Vuggen!</p>
		<p>Dog, hvor Gridskhed faaer Raaderum, der briste selv Blodets helligste Baand, og da lader Hevneren i det Høie de hjerteløse Slægter straffe sig selv! Saa gik det og her, thi snart udbrød der Krig imellem denne Erik, og Guthorm, en Søn af hans Broder Harald: der stod et Slag, hvori de begge faldt, med Folk i Tusindtal, og bragde det saavidt, at af den hele Danske Konge-Stamme, der nu saalænge var forhadet med Øxer og Sværd, blev der kun et lidet Skud tilbage, Sønnen nemlig, som vi hørde Sigvord efterlod sig!</p>
		<p>Frænde er ei sjelden Frænde værst, saa det kan godt træffe sig, at den bedste Tidende man spørger fra sine Paarørende, er deres dødelige Afgang; det maatte Erik Sigvordsøn sande, thi først da de Andre faldt, kom han i Veiret; og traadte nu ivrig i sin Farfaders Fodspor, saa han blev snart en heelbefaren Viking. Gid han kun ikke havde slægtet Regner paa ogsaa i hans formastelige Kamp mod Christendommen! Men det gjorde han, desværre, thi hvem der forkyndte Guds Ord, slog han enten ihjel, eller klædte dem nøgne af, og jog dem ud af Landet.</p>
		<p>Dog, naar Enden er god, er Alting godt, og jeg tør da ei gaae i Rette med en Fyrste, der omvendte sig; thi, naar Galt skal være, da langt heller dog begynde som en Hundsvot, og ende som en Dannemand, end at det skal hedde: ung Engel blev gammel Djævel! Erik lod sig nemlig rette ved den hellige Ansgars faderlige Formaninger, og stræbde ærlig at giøre godt igien hvad han havde forbrudt, lod det ikke være Nok med at forlade sin Vildfarelse, og lade Sandhed giælde, men viiste sig ligesaa ivrig i at befordre Christendommen, som før i at bekiæmpe den, saa han med en skinnende Vandel oprettede som Mand sine Ungdoms Feiltrin!</p>
	</section>

	<section id="chapter-45"
		class="chapter"
		style="page: book-9">
		<h2>Knud.</h2>

		<p>Erik var gift med en Daatter af Guthorm Haraldsøn, og efterlod sig af dette Ægteskab en Søn: Knud, men som kun var et Barn, da Faderen døde, saa baade han og Riget trængde til en Formynder. Det var imidlertid et Embede, Man i Almindelighed ansaae for en meget slibrig og vanskelig Post, og derfor blev det besluttet at kaste Lod om: hvis den skulde være; hvoraf man seer, at selv de klogeste Danske turde i saa vigtig en Sag ei stole paa deres egen Fornuft, men vilde heller lade Lykken træffe Manden, end søge, ved Slutninger, saa at sige, at pille ham ud. Nu, det var jo vel ikke saa meget klogt, men Lykken var bedre end Forstanden, thi Lodden faldt paa Enni-Gnup, en ædel og oprigtig Dannemand, som <em>herved nødtes</em> til at belæsse sine Skuldre med den svare Byrde, og sørgede nu, da han saae sig dertil kaldet af Nornen, kraftig, saavel for det almindelige Bedste, som for Konge-Sønnens Vel. Dette er Sagens rette Sammenhæng, saa det er kun Fuskere i Old-Kyndigheden, der regne Enni-Gnup blandt Dannemarks Konger!</p>
		<p>Da Knud blev myndig, jog han dem paa Porten, som havde sørget for hans Opdragelse, og bar sig i det Hele ad, som han var gal; men, mod al Forventning, sankede han dog Forstand med Aarene, og blev, da han havde løbet Hornene af sig, en herlig Mand, saa det er ret beklageligt, at han skulde døe som en Hedning, uden Daab og Christendom.</p>
	</section>

	<section id="chapter-46"
		class="chapter"
		style="page: book-9">
		<h2>Frode.</h2>

		<p>Efter Knud kom hans Søn Frode paa Thronen, og han var saa seierrig, at alle de Landskaber, som havde revet sig løs fra Dannemark, tvang han igien til Lydighed.</p>
		<p>Derpaa lod Frode sig døbe i Engeland, hvor Christendommen var gammel i Gaarde, og, da han ikke bar mindre Omsorg for sit Folks, end for sin egen Saligheds-Sag, forlangde han Præster af Agapetus, Biskoppen i Rom, som kunde oplyse Dannemark om Sandheds Vei. Vel naaede han ikke at see sit Ønske opfyldt, thi han var død, førend hans Bud kom tilbage fra Rom, men derfor var hans Hensigt dog lige god, og sikkert har vor Herre seet paa Hjertet, og taget Villien i Gierningens Sted!</p>
	</section>

	<section id="chapter-47"
		class="chapter"
		style="page: book-9">
		<h2>Gorm Engelskmand.</h2>

		<p>Gorm, som kaldtes med Tilnavn: Engelskmand, fordi han var født i Engeland, havde ogsaa den Lykke at blive Konge paa Øen, men det varede kun stakket, thi da han, efter sin Fader Kong Frodes Død, tog til Dannemark, en kort Tid, for at sætte Tingene der i Skik og i Gang, greeb Anglerne Leiligheden til at sætte sig i Frihed, reev sig aabenbar løs fra Dannemark, og vilde aldrig siden falde til Føie! Det var imidlertid hans Lykke, at, da Anglerne forsmaaede ham, de Danske tog til Takke, ja fordobblede endog deres Hengivenhed, og hvad kan man saa Andet sige, end: der vil stærke Baand til store Kar, naar de ikke skal falde i Staver, og naar man har mange Jern i Ilden, brændes gierne de halve, saa det er aldrig godt, at være for gierrig paa Verden!</p>
		<p>Saaledes mistede Gorm Engeland, da han greeb efter Dannemark, men greeb dog ikke feil, og anstrængede sig heller slet ikke, for at faae Engeland igien.</p>
	</section>

	<section id="chapter-48"
		class="chapter"
		style="page: book-9">
		<h2>Harald.</h2>

		<p>Efter Gorm blev hans Søn Harald Konge i Dannemark, men om ham tie for Resten alle Efterretninger, saa man kan ikke rose ham for nogen mandhaftig Idræt, men maa nøies at sige, han var, hvad han nøiedes med at hedde: sin Faders Søn. </p>
	</section>

	<section id="chapter-49"
		class="chapter"
		style="page: book-9">
		<h2>Gorm den Gamle.</h2>

		<p>Efter Harald kom Gorm paa Thronen, som er bekiendt af sit uslukkelige Had til Christendommen, hvis Bekiendere han af al Magt stræbde at udrydde, og kaldte dem Afskummet af Menneske-Slægten. Paa alle muelige Maader gjorde han de Christne Livet suurt, og sværtede dem med de sorteste Beskyldninger, han kunde optænke; ja, for endog at saare <em>dem</em> i Hjertet, hvis Hoved hans Arm ei kunde naae, saavelsom ogsaa for at oprette Hedenskabet igien, nedbrød han Kirken i Slesvig saa aldeles i Bund og Grund, at der blev ikke Spor tilbage af dette hellige Sted, som han kaldte en gudsbespottelig Røver-Kule.</p>
		<p>Uagtet denne Konge skal have været en meget stor Mand at see til, saa svarede det Indvortes dog kun slet til det Udvortes, thi han var og blev en Hjemfødning alle sine Dage, tog vel sin Høihed i Agt, men lod det ogsaa derved beroe, og det kunde være godt nok, for saavidt som han nøiedes med sit Eget, og lod Hver beholde Sit!</p>
		<p>Dengang han, efter Raad af Landets Ældste, fik i Sinde at gifte sig, beilede han til Thyra, en Daatter af den Angliske Kong Hedelrad, men hun, som var en meget sindig og høihjertet Pige, svarede, at hun tog ham aldrig, med mindre hun fik hele Dannemark i Morgen-Gave. Først da han havde lovet hende det, sagde hun Ja, men der de saa havde havt Bryllup, kom hun frem med en ny Begiæring, tiggede og bad, at han dog ikke vilde røre hende endnu i trende Nætter! Somme har vel meent, at hun paa denne Maade tænkde at vinde Gorm for Christendommen; men Tingen skal dog have været den, at hun havde besluttet, ikke at hvile i hans Arm, før hun ved en Drøm var blevet forsikkret om et frugtbart Ægteskab, og i saa Fald var det da kun en paataget Ærbarhed, hvorunder hun skjulde just ikke de jomfrueligste Ønsker. Det vidste imidlertid Gorm Intet af, og hvormeget han end længdes efter at omfavne sin Brud, nænde han dog ikke at bedrøve sin Kiæreste, og lagde derfor et draget Sværd imellem sig og hende. Da han derpaa var faldet i Søvn, drømde han, at der fløi to Falke eller andre store Fugle, den Ene større end den Anden, op fra Thyras Skiød, og svang sig, med susende Vinger, høit i Skye; men kom dog snart igien og satte sig hos ham: En paa hver Haand. Efter her at have hvilet sig lidt, spredte de Vinger igien, og fløi anden Gang op, kom atter tilbage, og fløi tredie Gang, men saa kom kun den Mindste igien, og det med blodige Vinger. Herover blev Gorm saa beklemt og bestyrtset, at han i Søvne udstødte et Skrig saa høit, at man kunde høre ham over hele Huset. Da nu hans Tjenere kom farende, og spurgde hvad det var, fortalde han dem sin Drøm, og saa var Thyra fornøiet, thi nu troede hun sig sikker nok paa en drabelig Afkom, og dulgde ei længere for Gorm, at hun vilde aldrig været hans Kone, dersom ikke et saadant Drømme-Billede havde spaaet hende et lykkeligt Ægteskab.</p>
		<p>Virkelig fik man her at see, at Drømme stundum kan have Noget at betyde, og Thyra blev snart Moder til tvende Sønner: Knud og Harald, som, da de blev voxne, tugtede med den Danske Flaade de grændseløs overmodige Slaver, men hjemsøgde tillige, som Vikinger, Engelands Kyster. Langt fra imidlertid at deres Morfader, Edebrand, skulde blive stødt over denne Næsvished, var det ham meget mere en Fornøielse; thi han satte mere Priis paa Kiækhed end paa Kiærlighed, og vilde heller befeides af Kæmper, end hyldes af Krystere. Han var da ordenlig stolt af sine Børne-Børn, som satte ham Kniven paa Struben, thi han betragtede denne Ungdoms-Kaadhed som et Forvarsel for mandig Kiækhed, og tvivlede ingenlunde paa, at jo hvem der kneeb sine Egne, vilde flaae de Fremmede. Han forbigik desaarsag i Arve-Følgen sin egen Daatter, og indsatte disse hendes Sønner til Thron-Arvinger, og deri handlede han da ganske klogt, thi Manden og ei Kvinden er skabt til at herske, og til at forsvare et Land, er der jo ingen Sammenligning mellem en frygtsom Moder og stridbare Sønner. Derfor misundte Thyra heller slet ikke sine Sønner deres Lykke, skiøndt hun derved blev selv gjort arveløs, men fandt tvertimod, hun havde Ære, ei Skam af, at de med Føie blev hende foretrukne.</p>
		<p>Efter nu paa Vikings-Tog at have sanket Penge som Græs, fik Knud og Harald særdeles Mod paa at spille op med Irland, og beleirede desaarsag Dublin, som regnes for Hovedstaden der. Da hændte det sig, en Nat, der Knud stod og saae paa de unge Karle, som havde en Leeg for, at der kom en Piil farende lige ind i hans Bryst, og gav ham hans Bane-Saar. Den Piil skal gierne være kommet fra Skoven der tæt ved Byen, hvor Kongen havde sneget sig igiennem med nogle faa udlærde Bue-Skytter, og da nu Knud var bange for, at Fienderne skulde blive alt for glade, hvis de mærkede han var dødsens, lod han som ingen Ting, og samlede sine sidste Kræfter, for at give den Befaling, at man rolig skulde fuldføre Legen. Herved naaede han ogsaa virkelig sin Hensigt, saa Irerne fik ikke at vide, han var død, førend efter at de Danske havde indtaget Byen.</p>
		<p>Med Føie maatte Hæren begræde Tabet af en Høvding, hvis Klogskab den endog efter hans Død havde Seieren at takke; thi ved at lyde hans sidste Formaning, reddedes de Danske fra en fortvivlet Stilling, og bleve snart deres Herrer, som nys indjog dem Skræk.</p>
		<p>Dengang dette gik for sig, var Gorm blind af Alderdom, og gik, høibedaget, paa Gravsens Bredd. Sit eget Liv brød han sig ikke om, thi han var omtrent saa gammel, som et Menneske kan blive; men desmere bekymret var han for sine Sønners Liv og Velfærd, og især elskede han den Ældste saa høit, at han havde svoret paa, at den Første der meldte ham Knuds Død, skulde have sit Liv forbrudt. Desaarsag turde nu Ingen bringe ham Efterretningen, men da Thyra fik Vished om, at Sagen var rigtig, havde hun det snilde Indfald, ved Tegn at pege paa, hvad hun ei med Ord turde melde. Hun afførde nemlig Gorm hans Konge-Kaabe, hængde en lurvet Kappe om ham, og betegnede endnu yderligere Sorgens Anledning, ved hertil at føie Alt hvad de Gamle brugde ved Liigbegiængelser.</p>
		<p>Ikke sandt, sagde Gorm, min Knud er død! Det hører jeg nu af dig, svarede Thyra, men det har jeg ikke sagt; og dette hendes Ord tog Livet af Gorm, saa den bedrøvede Moder fik ikke Trøst, men Sorg over Sorg, maatte paa eengang begræde og begrave baade Mand og Søn!</p>
	</section>

	<section class="titlepage">
		<hgroup>
			<p>Dannemarks Krønike.</p>
			<h1>Tiende Bog</h1>
			<p>Fra Gorm den Gamles til Magnus den Godes Død.</p>
		</hgroup>
	</section>

	<section id="chapter-50"
		class="chapter"
		style="page: book-10">
		<h2>Harald Blaatand.</h2>

		<p>Der Gorm var død, vilde Harald forherlige sin Regierings-Tiltrædelse ved mærkværdige Bedrifter, og gjorde derfor et Vikings-Tog til Øster-Leden, hvor han blev en Skræk for de Søefarende, og tjende store Penge, men hvad han vandt paa Søen, det og Lidt til tabde han imidlertid paa Landet; thi medens han tog Andres, tog Andre hans. Sagen var nemlig den, at nu døde Kong Hedelrad i Engelland og efterlod sig en Søn, ved Navn Adelsteen, som reev Testamentet, hvori Harald var indsat til Rigets Arving, i hundrede Stykker, og tilintetgjorde saaledes, med sin første Konge-Villie, Faderens den sidste. Vel syndes Kongen i Norge, det var en Skam, at saadan en forstokket Krabat skulde bære Kronen, meende, den kunde klæde meget bedre paa hans Hoved, og gik, for at faae Fingre paa den, med sin Flaade til Engelland, men Adelsteen var klog nok, thi saasnart han saae, han havde sin Overmand for sig, bød han sig aldrig til at prøve Styrke med ham, men bukkede sin Ryg i Tide, og meende: man maa stræbe at komme i venskabelig Forbindelse med hvad man ikke kan holde tre Skridt fra Livet. Han lod det da ikke være nok, at see mildt til den Norske Konge, og sige ham mange smukke Ting, thi dermed smører man ikke Folk om Munden, som har Been i Næsen; men han bød sig til at være Konge-Sønnens, den lille Hakons, Foster-Fader, og indsætte ham til sin Arving; et Tilbud, hvorved han vilde forsikkre sig Normændenes Hjelp imod Harald, hvis Besøg han nok var bange for, og da han selv var sønneløs, maatte det naturligviis være ham kiærere at faae en Arving, der vilde takke ham for Riget, end En, der vilde tage det med Staalhandsker. Den Norske Konge slog ogsaa strax til, og det er mærkeligt, hvilken Tillid han herved viiste til den Engelske Konges ædle Retsindighed, thi han betroede her sin Søn, som dog var hans Øie-Steen, i en Mands Haand, hvis Ærlighed han aldrig havde prøvet!!</p>
		<p>Herved blev det da, og skiøndt Harald, da han kom hjem fra Øster-Leden, og spurgde sin Morbroders Adfærd, kunde havt skiellig Aarsag til at bekrige ham, gjorde han det dog ikke, men undertrykde sin Harme, maatte ogsaa heller give sin Ret bort, end bryde det naturlige Kiærligheds-Baand, ved at feide paa saa nær en Blodsforvandt.</p>
		<p>Dog, snart skedte der en ny Forandring, thi den Norske Konge døde, og da Hakon hørde det, lavede han sig strax til at seile hjem, ved hvilken Leilighed man fortæller, at der han var lagt fra Land, kom Kong Adelsteen farende ned til Strand-Bredden, og raabde, at han maatte endelig lægge ind til Landet, hvilket han ogsaa gjorde, i den Tanke, at Adelsteen, som hver Dag pleiede at berige ham med gode Leve-Regler, vilde endnu give ham een med paa Reisen. Det forholdt sig imidlertid dog lidt anderledes, thi efterat have optugtet ham til Dyd og Ærbarhed, vilde Kong Adelsteen nu lære ham at skikke sig blandt Folk, og formanede ham til, aldrig at see mørkt og suurt over Gildes-Bord, men der bestandig smilende betragte og opmuntre sine Venner!</p>
		<p>Neppe var nu ogsaa Hakon, ved sin Faders Død kommet i Besiddelse af Norge, før han, ved sin Foster-Faders, kaldtes til Engelland; men nu, da intet Slægtskabs-Baand længer bandt dem, fandt Harald, det vilde være en Skam, at sidde med Hænderne i Skiødet, og frygtede for, at om han ogsaa holdt sig tilbage af Nøisomhed, vilde man dog sige, det var af Dorskhed. Desaarsag besluttede han først at give Hakon et Knæk, ved at opvække Uroligheder i Norge, thi er han først svækket hjemme, tænkde Harald, er han desnemmere at stække ude; og i denne Henseende traf det sig meget beleiligt, at da Harald, efter at have tugtet Barbarerne, kom hjem til Dannemark, mødte han sin Navner: Harald Gunildsøn, der indfandt sig, for at bede om Hjelp mod samme Hakon, og lovede at skatte af Norge, dersom han ved Hjelp af Danske Tropper kunde komme til Sæde deroppe. Han blev da nu i sin elendige Forfatning kongelig modtaget, fik, tilligemed en Flaade paa tresindstyve Skibe, to dygtige Stalbrødre, Eivind og Karlhøfde, og glemde nu, i Fortrøstning paa Dannemarks Bistand, sin forrige Modgang.</p>
		<p>Toget gik nu ad Norge til, og da Harald ei fandt Leilighed til noget Søslag, indlod han sig til Lands. Her manede Eivind Hakon frem i Fylking-Spidsen, og da Kongen desaarsag lod klarlig høre fra sig, styrtede Eivind ind paa ham med en forfærdelig stor Boløxe, og havde bestemt ogsaa ramt ham, dersom ikke En af Hakons Drabanter havde lagt sig derimellem, og optaget Hugget, som var Kongen tiltænkt. Ham flakde da Eivind midtad, men saa tog Øxen for sig selv, og fløi saa dybt ned i Jorden, at Eivind maatte lægge sig paa Knæe, for at faae den trukket op, og i det Samme blev han giennemboret af Hakon, der steeg op paa den Dræbtes Liig. Man kunde maaskee spørge, hvem der ved denne Leilighed stærkest udtrykde sin Kiærlighed: Hirdmanden, der bogstavelig faldt for sin Drot, eller Kongen, som glimrende hevnede hans Død, og helligede derved sin Befrier det Liv, han skyldte ham; men bort med Alt, hvad der paa mindste Maade kunde fordunkle den Ædlings Helte-Daad, der elskede Næsten høiere end sig selv, opoffrede villig sit Liv og Blod for sin Høvding, og henledte selv det Lyn paa sit Hoved, som truede Fædrene-Landets Støtte!!</p>
		<p>Imidlertid brød Thoralv frem, hvem Hakon havde lagt i Baghold, for at han skulde falde Fienden i Ryggen, Karlhøfde faldt for hans Haand, og derpaa flygtede de Danske, som om de havde fæstet Lykken paa een Mands Levetid. Normændene vilde nu følge dem i Hælene, men Hakon forbød det, da han var bange for at bryde sin Fylking, og befoel dem meget viselig at fare i Mag, for ikke muelig ved Uforsigtighed igien at tabe den vundne Seier. Man maa heraf slutte, at Tabet har nok omtrent været lige stort paa begge Sider, saa at, skiøndt den staaende Hær kunde tilegne sig Seieren, havde den dog ærlig deelt Huggene med den løbende.</p>
		<p>Hakon begav sig nu til sin Flaade, men underveis mødte Noget, der, saaledes som det fortælles, falder i det Utroelige; thi man saae gierne et-Spyd svæve i Luften, og svaie enstund, saa hid og saa did, som om det ledte efter ham det vilde saare. Hæren standsede, slagen af Frygt og Forundring, men medens man grundede paa, hvad det Vidunder skulde betyde, foer Spydet pludselig ned, og saarede Hakon, som altsaa ene blev Maalet for Ulykken, der svævede over Alles Hoved, og Somme vil sige, at det var saaledes gjort med Trolddoms-Kunster af Haralds Moder, Gunild, for at Hakon ei skulde glædes ved, at have overvundet hendes Søn.</p>
		<p>Saaledes kom da Harald, ved sin Modstanders uformodenlige Død, paa den Norske Throne, og i de første tre Aar ydede han troelig de Danske den udlovede Skat.</p>
		<p>Paa samme Tid tyede Styrbjørn, en Søn af Kong Bjørn i Sverrig, som var fordrevet af sin Fætter: Erik Olufsøn, over til den Danske Harald, hos hvem han blev meget kiærkommen, især ved det, han havde sin Syster Gyrithe med sig, og lod med stor Fornøielse Harald faae hende til sin Dronning. For Resten, saa da Harald havde undertvunget Slaverne, anlagde han en Fæstning ved deres Hovedstad Julin, og satte Styrbjørn der til Høvding, med en god Trop Krigsfolk, som snart, ved deres overordenlige Mod og Manddom, blev berømte Vikinger, først vel kun i Nabolaget, men siden, da Modet og Grumheden voxde, alt som Lykken føiede dem, overalt paa Nordens Strømme, hvor de blev en Skræk for alle Søfarende. Af disse Karle, hvis Vikingstog udvidede det Danske Herredømme mere, end det ved nogen Landkrig var mueligt, vil jeg blot nævne: Bue, Ulv, Karlshevn og Sigvald, thi en vidtløftig Opregnelse af saadanne Folk, mener jeg, vilde, langt fra at fornøie Nogen, snarere falde kiedsommelig.</p>
		<p>Uagtet nu Styrbjørn saaledes var blevet Høvding, gnavede det dog immer i ham, hvad Uret han havde lidt, og efterat have forsikkret sig om Haralds Bistand, drog han Sværdet, for at styre sin Harme, sit Had og sin Hevn paa den Svenske Kong Erik. Den Lyst kom ham imidlertid dyrt at staae, thi, uagtet Harald udeblev, lod han sig dog, ved sine Drabanters drillende Spot opirre til at løbe lige i Ulykken, saa han, uden at oppebie Kongens Hjelpetropper, vovede et Slag, han forgiæves haabede at vinde ved sine Stalbrødres fremfusende Tapperhed. Svenskerne seirede, Styrbjørn faldt, og hvad kan man dertil andet sige, end: hvem der i Farens Stund, trods egen Klogskabs Raad, retter sig efter Andres forvovne Indfald, han rækker selv Hals for Fiendens Sværd.</p>
		<p>Grunden til Haralds Udeblivelse var den, at i Halland fik han Efterretning om, at Keiser Otto med sine Tydskere var brudt ind i Jylland, og fandt da, han var sig selv og Fædrenelandet nærmest, saa det gjorde ingen Gode at gribe efter Andres, og lade sit Eget i Stikken. Desaarsag foer han i Hui og Hast over til Jylland, for at hjelpe sine Undersaatter; men det var endda for saavidt bag efter; thi da Hovedet var borte, havde Keiseren uden Modstand fortsat sit Tog lige op til Liimfjorden, som dengang gjorde Vendsyssel til en Øe, og da han ikke kunde komme længere med sin Krigshær, havde han søgt at giøre sig udødelig der, ved at stikke et Spyd i Sundet, som siden har baaret hans Navn. Efter den Helte-Gierning var han, man maa snarere sige flygtet, end draget tilbage til Eideren, saa han fløi op som en Løve, men faldt ned som et Faar, og fik endda ikke Halen med; thi Harald foer som en Lynild efter ham, og naaede Bagtroppen under Hertug Eppe, som da tilligemed Anføreren maatte lægge sine Been i Dannemark.</p>
		<p>For at nu imidlertid de Fremmede ikke skulde tiere saaledes stjæle sig ind i Fædrenelandet, tog Dronning Thyra sig for, med Vold og Grav, at indhegne Landet fra Slesvig til Vester-Havet, og af Jord-Vold at være, var det et meget prægtigt og forsvarligt Stykke Arbeide; men ikke desmindre forfaldt dog den Vold i Tidens Længde, indtil Kong Valdemar og Dannemarks Erkebisp Absalon, med samme Fædrenelands-Kiærlighed, som Thyra, gjorde den i Stand paa Nye, og det, saa den nu anderledes kan vare; thi de opførte en Muur derovenpaa af brændte Steen. Ikke forsmaaede disse Danne-Mænd den Grundvold, Danne-Kvinden havde lagt, men de lod Manddoms Kraft og Klogskab komme den kvindelige Skrøbelighed til Hjelp, og satte derved Krandsen paa hendes herlige, men ufuldendte Værk. Ei vil vi dog hermed nægte, at Thyra havde Mands-Mod i Kvinde-Hjerte; thi det viiste hun saavel herved, som ved at befrie Skaane fra den Skatskyldighed, hvori det var kommet til Sverrig; og æres skal hun høilig i sin Grav, som Fædrenelandets Skyts-Aand, for Volden hist og Sværdet her, hvormed hun til Fiendernes Skræk, omværnede Dannemarks Grændser!!</p>
		<p>Imidlertid var Kong Harald i Norge død, og hans Søn Hakon, der skammede sig ved at være skatskyldig, gjorde sig da saa dristig, aabenbar at nægte Skatten, vel ikke saameget af Tillid til sin egen Magt, som til Sachslands Vaaben, thi han havde hørt, hvorledes Jylland var med Herreskjold overfaret af Keiseren; og haabede nu, at Harald skulde en god Stund have Nok at bestille med den Tydske Krig. Det var imidlertid en gal Regning, thi Harald forligde sig med Keiseren i Mindelighed, ved at antage Christendommen, og sluttede saaledes paa eengang Fred baade med Gud og Mennesken: blev baade Landets Fiender og sine egne Vildfarelser kvit. Derfor, da han nu spurgde Hakons Frafald, og hørde tillige, at den opblæste Norske Ungdom lod sig mærke med, den blæste ham et Stykke; syndes han, at Folk deroppe burde tugtes, saa det kunde batte, og befoel desaarsag Bue og Sigvald, med de Julinske Vikinger, at sørge for deres Opdragelse. Nu saae Hakon, at han havde ført sig en Ulykke paa Halsen, han umuelig kunde bære, thi det var ikke hans Leilighed, at tage imod saadanne Giæster, og Hjelpen, han fortvivlede om at finde paa Jorden, søgde han da lidt høiere oppe: hos sine Afguder, hvis Gunst og Bevaagenhed han ved et uhørligt Slagtoffer stræbde at erhverve. Han slagtede nemlig, for at faae Seier, to haabefulde Sønner, han havde, paa Afgudernes Alter, fandt det ei for dyrt, med deres Blod at kiøbe Riget, og vilde heller miste Fader-Navnet end Herre-Rangen. Hvilken Daare var i alle Maader dog ei denne Konge, der for det Uvisse, som Slagets Udfald stedse var, opoffrede det Visse: elskværdige Børn, begik en Udaad for at ombytte Livets Lykke med Krigens, og bragde de Guder, der elskede Striden, som ængstede ham, sin Afkom til Foræring. Imidlertid, der det nu kom til et Søeslag, havde de Danske rigtignok paa alle Kanter Elementerne imod sig, og leed mere af dem, end af Fiendernes Vaaben; thi, hvor de vendte sig, forfulgdes de af en Hagel-Regn som var ægte, og disse forfærdelig store og skarpe Hagl, der immer slog dem i Ansigtet, gjorde, at de ikke kunde holde Øinene aabne, eller see en Haand for sig. De Danske, som syndes de kunde føle, at de havde Guderne imod sig, vendte nu Ryg, uden at have lidt synderligt Nederlag, og Normændene havde da ikke deres egne, men Luftens Kræfter at takke for Seieren.</p>
		<p>Ved denne Leilighed faldt Karlshevne og Sigvald i Norsk Fangenskab, og hvor særdeles de end ved deres Tapperhed havde udmærket sig i Slaget, vandt de dog som Fanger endnu større Priis, thi Hakon, som havde hørt meget Tale om den Danske Ungdoms Kiækhed, vilde nu have Syn for Sagn, og satte derfor To af sine Drabantere til at giøre en Prøve med Fangerne. Ordet gik nemlig om dem, at de var saa haardføre, at de ikke engang blinkede med Øinene, om man ogsaa huggede dem lige i Ansigtet, og at det overalt var umueligt, ved noget Slags Drillerie at bringe dem ud af deres Fatning; Noget, der nu først blev prøvet paa Sigvald, ved det Drabanten huggede ham med en stor Knippel lige imellem Øinene, men hvem der ikke blinkede, det var ham, og det lod ordenlig, som Ansigtet blev endnu stivere, for ret at trodse den hundske Begegnelse. Nu var Raden til Karlshevne at vise Sjæle-Styrke, og han blev heller ikke til Skamme, thi da Drabanten kom og vilde hugget ham lige i Panden med sin Øxe, spændte Karlshevne Krog for ham, saa han drattede, reev derpaa, bundet som han var, Øxen af Haanden paa ham, og gav ham hans Livsbrød, som om han vilde sige: truer du, saa slaaer jeg. Vist nok maatte man være ligesaa rap, som kiæk, for saaledes at komme sin Banemand i Forkiøbet, men dog maa man sige: den Karls Mod sad ei i hans Brynie; trodsede han paa en Maade sin Skiæbne og stampede mod Brodden, saa skosede han tillige sin Lykke, ved i den usleste Stilling at vise sig fra den meest glimrende Side; og en Lyst er det at see, hvorlidet dog enten Lænker eller løftet Øxe kunde hindre Kæmpe-Aanden i sin fribaarne Virksomhed!</p>
		<p>Tyrannen selv maatte beundre denne Standhaftighed, og da han fandt, det var Daarskab, selv at berøve sig to saadanne Kæmper, tilbød han dem Liv og Fred, naar de vilde love ham Huldskab og Mandskab; men de fandt, det var en Skam, at lade sig, med Sværdet over Hovedet, Hylding aftvinge, vilde heller døe, end bryde deres Troe, og svarede derfor stolt, at de blæste ad et Liv, de skulde kiøbe paa deres Æres Bekostning. Ikkedesmindre sparede dog Hakon dem, for at man ei skulde sige, han havde straffet Kæmperne for en Standhaftighed, han, ved at prøve dem, selv satte Priis paa!</p>
		<p>Kong Harald var, som sagt, gift med Gyrithe, og med hende skal han have avlet to Sønner, blandt hvilke dog Svenn aldeles fordunkledes af sin ældre Broder Hakon, som var en Lykkens Kiæledægge, udrustet med de mest glimrende Egenskaber. Samme Hakon gjorde et Tog til Sembland, og da han mærkede, at hans Folk var nær ved at ryste lidt for den farlige Dyst, der var i Vente, vidste han ikke bedre, end selv at stikke Ild paa sin Flaade, thi saa, meende han, var de nødt til at holde Stand, da de let maatte indsee, at vilde de hjem uden Skibe, fik de Lov til med Sværdet at bane sig Vei, og paa den Maade meende han i Fiende-Boe at faae sin Flaade godt betalt. Det gik jo vistnok vidt, naar en Dansk Høvedsmand kun ved Skibbrud haabede at bjerge Mandskabet, og skulde ansee <em>Flaadens Tab</em> for en <em>reen Gevinst;</em> men det lod ogsaa ret, som Lykken ynkedes over, at see ham i saa sørgelig en Forfatning; thi hvordan det saa end var med Forstanden, var Lykken dog bedre, thi den hjalp ud af Faren, hiin førde i, saa de Danske vandt. Sembland blev nu undertvunget, alle Mandfolkene lod Hakon slaae ihjel, og nødte Kvinderne til at gifte sig med Seierherrerne; men den er da god at trække, som gaaer selv, og det var gierne Tilfældet her. Heraf kommer det, at de nuværende Sember udleder deres Herkomst fra Dannemark, og det forsaavidt med Rette, thi Seierherrerne lod sig saaledes indtage af Slavinderne, at de tabde Lysten til at vende tilbage, og foretrak Barbariet for Fædrenelandet, saa de har været af det Slags, hvem fremmed Mad smager bedst.</p>
		<p>Den næste Begivenhed man har Kundskab om, er Thyras Død: Dannemarks Tab af sin Thrones ypperste Prydelse. Med stor Pragt stædte Harald hendes Liig til Jorde i Nærheden af hendes Mands Gravstæd, hvor nu Kirken løfter sig mellem Begges Høie; men ei blot med Pragt, med hele Folkets Taarer ledsagedes Thyra til Hvile; thi Tabet var for stort til ei at avle Sorg i hver Mands Huus, og i Alles Ansigter læste man: det er ei et enkelt Liig, men Dannemarks Lykke, man jorder i Dag!!</p>
		<p>Følgende Begivenhed, skiøndt af et andet Slags, tør jeg heller ikke forbigaae.</p>
		<p>Der tjende en Mand i Kongens Gaard, ved Navn Toke, som i Flinkhed til Alt hvad han skulde bestille, overgik sine Medtjenere, men fik, netop for sin Dyds Skyld, endeel Avindsmænd, der lurede paa ham, og nu traf det sig engang, som han sad i et godt Lag, og havde kikket vel dybt i Kruset, at han, blandt anden Ølsnak, roste sig af sin Skyde-Kunst, og sagde, at de maatte tage det allermindste Æble, de kunde hitte, og lægge paa Hovedet af en Pog, saa skulde han, paa almindeligt Maal, med sin Piil skyde det af, lige det allerførste Skud. Det Ord snappede Lurendreierne op, og bar til Kongen, saa varmt som det var, og saa var han grusom nok til at befale, han skulde giøre Prøven med hans egen <em>Pog,</em> det vil sige, ikke med en Kiæp, men med hans kiødelige Søn, saa Barnet skulde vove sit Hoved, fordi Faderen havde vovet sin Bue; og, sagde Kongen, dersom han ikke det første Slag skyder Æblet ned, skal han, som en ussel Pralhans, have sit Liv forbrudt. Her nødte da Konge-Magten Drabanten til at giøre meget mere end han havde lovet, ved det Lurendreierne hængde sig i det tvetydige Ord, der var fløiet ham ud af fuld Mund, saa han, paa Grund af sit Ord, dømdes til at giøre, hvad han dog i Grunden aldrig havde sagt. Imidlertid vovede han dog nu paa, hvad der aldrig engang var faldet ham ind, og lagde Haand paa et Værk, han ikke vilde vovet at tage i sin Mund; thi saaledes er det med den ægte Helt: selv naar han seer sig hildet i Ondskabs Snarer, taber han dog ei sin ædle Frimodighed, men føler sig netop dessikkrere paa et heldigt Udfald, jo større Vanskeligheder man har lagt ham i Veien. </p>
		<p>Hold nu bare Tungen lige i Munden, sagde Toke til sin Søn, vend Nakken til, for at du ikke skal faae ondt i Øinene af at see paa den Piil, og lad dig saa endelig ikke forbluffe, naar den kommer susende, thi rører du dig det allerbitterste, saa kommer jeg med al min Kunst til at staae til Skamme! Derpaa tog han tre Pile ud af sit Kogger, lagde den første, den bedste paa Strængen, skiød, og ramde som han sigtede.</p>
		<p>Men, sæt nu, den ulykkelige Fader havde skudt sit eget Barn, da var Følgen sikkert blevet, at man havde henrettet ham som en Morder, og under saadanne Omstændigheder, veed jeg ikke, om jeg meest skal beundre Fader eller Søn; thi vel hørde der et eget Mesterskab til her at skyde vist, men der hørde ogsaa en god Taalmodighed til at staae for Skud, og man kan sige, at ved det Sønnen holdt Ørerne stive, holdt han tillige paa Faderens Haand, saa den ikke rystede, og det var en stor Ting, saaledes at forbinde Omsorgen for sit eget Liv med Kiærligheden til sin Fader, at han <em>kun</em> søgde <em>sin Redning</em> i hvad der kunde <em>frelse</em> dem <em>Begge!!</em></p>
		<p>Kongen spurgde nu Toke, hvad han vilde med flere Pile, da han dog ikke havde Lov til at prøve sin Lykke, uden med den ene; men Svaret han fik, var dette: jo, sagde Toke, havde jeg skudt feil den første Gang, saa vilde jeg seet til at ramme desbedre den Anden; thi det var jo dog Synd, om den Uskyldige skulde have lidt og den Skyldige gaaet fri. Det var, synes mig, ogsaa et Svar, der baade røbede en Helte-Aand, og afsagde en retfærdig Dom over Kongens Grusomhed!</p>
		<p>Saaledes gik den Storm da lykkelig over, men den havde neppe lagt sig, førend der trak et nyt Uveir op over Tokes Hoved; thi da Kongen engang sad og broutede af, at han var Alles Mester i at løbe paa Skier, ligesom Finnerne, kunde Toke ikke bare sig for at sige, at i den Fald turde han dog alle Dage maale sig med Kongen, og strax blev det ham paalagt, at vise sin Kunst ned ad Kulle-Gniben. Heri havde han nu vist nok ingen øvelse, men Mod dertil, det havde han desmere af, og istedenfor at en Anden vilde blevet svimmel, blot ved at see ned i den Afgrund, og havde vel besvimet, førend der endnu var nogen Fare paa Færde, saa stod derimod Toke ganske rolig paa Bjerg-Toppen, spændte de glatte Skier under Fødderne, tog en lille Stok i sin Haand, og foer afsted som en Lynild. Vel var der Stene nok paa hans Vei at snuble over, især naar man saaledes kom i flyvende Fart, men han var ikke valen om Fingrene, den Karl, og havde lært at staae paa sine Been, uden at bryde sig om, hvor sort og galt det alle vide Vegne saae ud; han holdt derfor prægtig Hovedet i Veiret, indtil endelig Skierne knak mod et Klippe-Stykke, og sprang fra ham, og det havde han ingen Skade af, men maatte tvertimod takke Væltningen for holden Reise , og Strandingen for en god Havn. Tingen var nemlig den, at var han ikke saaledes til al god Lykke blevet standset i Farten, havde han uden Tvivl løbet nedenom og blevet slemt vaadskoet, men nu havde han derimod Spillet gaaende, og traf ved Stranden et Skib, der tog ham ind. Vel fik Toke det Ord paa sig, at han var død, og begravet i Bølgerne, og da nogle Søefolk fandt Stumperne af hans Skier i Vandet, ansaaes det for en afgjort Sag; men Løgn var det imidlertid, som vi veed, saa Rygtet løb med Liimstangen, mens Toke sad i god Behold. Hos Harald, som vel forstod den Kunst at afnøde Folk Helte-Gierninger, men belønnede dem som en Skielm, vilde han dog imidlertid ikke tiere friste Lykken, men forføiede sig til Konge-Sønnen: Svenn, og traadte, med alle sine Egenskaber, i hans Tjeneste.</p>
		<p>Efter denne Tildragelse var det, at Kong Harald udrustede hele den Danske Flaade, for, som han sagde, at have en Styrke svarende til det store Værk, hvorpaa der skulde nu lægges Haand, og Værket var at trække en uhyre stor Steen, som var kastet op paa Jyllands Kyst, hen til Konge-Moderen Thyras Grav! Harald lod nu en stor Mængde, baade Folk og Stude, spænde for samme Liigsteen; men imidlertid udbrød der paa Flaaden en Opstand imod ham; thi Høvdingerne, hos hvem han, deels ved sin Yndest for Christendommen, deels ved de nye Byrder han lagde paa Almuen, havde gjort sig forhadt, fik nu en huul Broder til at føle sig for hos Svenn, om han fandtes villig til at reise Banner mod sin Fader, og støde ham fra Thronen: en Forespørgsel, der ganske snildt blev indklædt i det Spørgsmaal: om han ikke nok havde Lyst til at naae sin Faders Værdighed? hvortil Svenn, som baade forstod og yndede den halvkvædne Vise, svarede: jo, heller i Dag end i Morgen, og da Høvdingerne saaledes havde sikkret sig hans Samtykke, fik de Mod til at komme frem med hvad de hidindtil havde holdt hos sig selv. De tog altsaa Masken af, og udraabde Svenn høitidelig til Konge.</p>
		<p>Alt dette vidste Harald, som ikke havde Andet end den store Steen i Hovedet, Intet af, før han traf en af sine Baadsmænd, der kom lige fra Flaaden, og bad ham sige sig ret alvorlig, om han nogensinde havde seet Folk trække saa stort et Stykke? hvortil Baadsmanden svarede: ja, den Steen er ingen Ting, imod hvad jeg nu nyelig har seet Folk trække. Hvad <em>har</em> du! sagde Kongen, det maae du give mig nøiere Forklaring over. Ja, sagde den Anden, jeg var nylig nærværende, hvor man trak hele Dannemark fra dig, døm nu selv, hvilket Stykke var størst!</p>
		<p>Mindst havde Harald, da han spurgde, for at høre sin Berømmelse af en anden Mund, tænkt, at Svaret skulde forkynde ham hans Riges Forliis, og nu maatte han fortryde, at have kiørt Folk og Fæ under een Tømme, thi da han nu bad Krigsfolket lade Stenen ligge, og gribe til Vaaben, fik han ikke andet end et Griin for det; Aaget kastede Alle, men Sværdet vilde Ingen gribe. Den indædte Harme, over en saa fornedrende Behandling, brød nu frygtelig ud, tabt var al Ærbødighed for Majestæten, og hverken ved Løn eller Bøn lod Nogen af dem, han havde parret med Kvæg og spændt i Aag, sig formaae til at følge hans Banner.</p>
		<p>Nogle fandt Harald imidlertid dog, som ikke fulgde Strømmen, men bevarede, midt i Forstyrrelsen, den gamle Kiærlighed til Kongen, og ved deres Hjelp stræbde han at afvæbne sin Søn, men tabde Slaget, og maatte flygte til Sælland. Her fandt han saamange Tilhængere, at han kunde levere Svenn et Søslag, men ogsaa det tabde han, og saae nu ikke andet Raad, end at forlade Fædrenelandet, hvor man forlod ham, og søge andensteds Hjelp. Det Danske Vaaben-Huus: Julin, var Stedet han tyede til, thi Mandskabet <em>der</em> ansaae han for Kiærnen af sin Hær, og virkelig hjemsøgde han herfra endnu engang Dannemark, med et talrigt Følge: en Blanding af Danske og Slaver. Under eller paa Helgenæs stod nu det tredie Slag mellem Fader og Søn, hele Dagen til Ende holdt de hinanden Stangen, og, paa begge Sider udmattet, besluttede man at hvile til næste Dag, og da handle om Fred; men da Harald, stolende paa den fredelige Stemning, vovede sig ind i Tykningen af Skoven, og havde der en vis Forretning, fik han, til Tak for Sidst, en Piil fra Toke. Saaret bragdes han nu tilbage til Julin, hvor han snart opgav sin Aand; men hans Liig blev dog siden skikket til Roeskilde, og der med stor Høitid begravet i Kirken, han selv havde bygt, thi Fædrenelandet, der saa tit var blind for det Gode hos sig selv, fik bagefter Øinene op for den christne Konges Fortjenester, saa han kunde i levende Live have været godt tjent med det Halve af Hyldingen man ødslede paa hans Liig. Kort sagt: man forgudede Harald i hans Grav; Aanden havde man foragtet og forfulgt med det bitterste Had, og Asken giemde man som en Helligdom!!</p>
	</section>

	<section id="chapter-51"
		class="chapter"
		style="page: book-10">
		<h2>Svenn Tveskiæg.</h2>

		<p>Allerede, medens Harald var i Julin, havde Svenn, for at giøre sig yndet hos Almuen, begyndt at forstyrre den christelige Gudstjeneste, giøre Kirkerne til Blothuse, og indsætte hedenske Præster, ret som om han syndes, det var ikke Ugudelighed nok, at bære Avindskjold mod sin Fader, saa han maatte endelig overskride alle Grændser, og giøre Troen landflygtig tilligemed Kiærligheden. Imidlertid var det dog først efter Haralds Død, at Svenn ret slog sig løs, og tog sig for at benytte denne gode Leilighed til i Bund og Grund at nedbryde Guds Kirke herinde, og nu, da Hedenskabets arrigste Fiende var død, havde de Danske ogsaa mere Mod til at falde fra den sande Gudsdyrkelse, og optage Afguderiet paa Nye.</p>
		<p>Dog, det blev Svenn haardt at stampe imod Brodden, thi han havde med en Gud at giøre, som lader sig ikke spotte, som haver Menneskens Skiebne og Lykke i sin Haand, og lod ikke ham gaae længe ustraffet, der voldte Folkets Affald fra Troen, var deres Formand og Fører paa Ugudeligheds Vei. Forladt af Lykken, maatte Svenn betræde en tornefuld Bane, og til han gjorde Bod, var hans Liv en Kiæde af Modgang og Gienvordighed!!</p>
		<p>Først blev han nu een Gang fanget af de Julinske Vikinger, som havde Vane paa de Danske Kyster, og maatte takke dem til, fordi de gav ham løs, imod at faae saameget Guld og dobbelt saameget Sølv, som han veiede. Denne Sum betalde hans Undersaatter godvillig for Gudsbespotteren, som kun slet fortjende saadan Kiærlighed, men skiøndt han saaledes kom igien paa Thronen, var det langtfra, han gik i sig selv, og vendte sig fra det ægyptiske Mørke til Guds klare Lys. Nei, han lignede ikke sin Fader, det forstokkede Skarn, han vendte ikke sit Øie til men fra Lyset, og begrov sig selv i Mørket.</p>
		<p>Imidlertid er det mærkeligt, hvor ivrig Folket stræbde at lindre den Ulykke, han ved sine Synder paadrog sig, thi da han nu anden Gang blev fanget, udvirkede de Danske Adelsmænd hans Frigivelse, ved at sætte deres Sønner til Gidsler for Løse-Pengene, og da han umuelig kunde af sin egen Pung betale Summen, han havde udlovet, kjøbde de saamange Overdrev og Skove af ham, at han blev istand til at rede for sig, og løse Gidslerne. Ved dette Salg er for Resten at mærke, at i Sælland og Skaane blev Alting kiøbt under Eet, saa alle Kiøberne var lige gode baade om Betalingen og Eiendommen, men i Jylland blev det udstykket, saa hver Slægt kiøbde Sit, og der blev da kun Fælleskab imellem Frænder. </p>
		<p>I denne bedrøvelige Tid var det at Julinerne viste Slaverne Vei til Dannemark, thi før befattede disse sig næsten aldrig med Vikings-Tog, som derimod fra Dannemarks Side var meget giængse, og vi gjorde da saaledes Riis til os selv, som vi siden ganske artig maatte smage, indtil vi dog omsider levede den Dag, at see en Ende paa det Uvæsen: da Kong Valdemar og Erkebiskop Absalon, disse Fædrenelandets kiærlige Vogtere, vænnede Svinene af Marken, og tugtede de Vikinger saa, at vi nu kan ikke blot pløie og saae, men ogsaa seile i Fred. Svenn havde jo rigtig nok, efter sit andet Fangenskab, stærkt i Sinde at hevne sig paa Slaverne, og især at forstyrre Julin, som den egenlige Øgle-Rede; laae ogsaa alt med den Danske Flaade i Sundet mellem Falster og Møen, hvorfra man snart maatte vente hans Besøg i Slavenland; men Julinerne afvendte den truende Fare ved et ganske snildt, men endnu mere forvovent Paafund. De vidste nemlig, at den Danske Flaade havde om Natten, for Sikkerheds Skyld, immer nogle smaae Fartøier paa Udkik, og i et saadant lod de en Morgen tidlig nogle, dertil udsøgde, Svende roe afsted og lige ind i Havnen, som laae fuld af Danske Skibe. Lurendreierne vidste ogsaa prægtig at lade, som om de var Kongens Folk der kom af Vagt, og roede hen til hans eget Skib, hvor deres Styrmand purrede Folkene ud, og sagde, at han kom med en hemmelig Efterretning til Kongen. Svenn, som tænkde, det var en eller anden Opdagelse, der var gjort om Natten, løftede Tjældingen op, stak Hovedet ud, og bøiede sig over Relingen, for at Styrmanden kunde hviske til ham; men aldrig saasnart saae denne sit Snit, før han greeb Kongen i Nakken, trak ham i en Ruf ned af Skibet, og smeed ham i sin Baad, hvorpaa hans Haandlangere lagde alle Aarer om Borde, og foer afsted, som Pokker var efter dem. Alle Kneb giælder, naar de bliver brugt, maa man her sige, og tit gjør, med List og Læmpe, Dværg Meer end Kæmpe!</p>
		<p>Saaledes spillede da Lykken Giæk med Svenn, at i en Haandevending blev han, før han vidste det, forvandlet fra en mægtig Herre til en elendig Slave-Træl; og han syndes ret bestemt til at styrte sit Fædreneland baade i aandelig og verdslig Armod; men naar man betænker, hvem det var, som her blev Tugtens og Hevnens Redskab, betænker, at immer fandt han sit Fængsel der, hvor hans Fader havde vanket landflygtig for ham, da føler man sig tvungen til at spørge, om det ikke dog maaskee var mere hans Brøde mod Faderen, end mod Kirken, <em>Julin</em> var bestemt til at straffe!</p>
		<p>Forgiæves ventede vel Svenn, at hans Folk skulde reddet ham; thi inden de kunde faae deres Tjældinger ned, deres Ankere op, og Aarerne i Vandet, var Røverne Pokker af Syne, og Hver drog derpaa hjem til Sit, da man, uden at have en Konge til at føre sig an, ingenlunde turde vove et Tog til Slavenland. Dog, maatte Svenn i sin Ulykke savne Trøst af Dannemænd, saa fandt han den igien hos Danne-Kvinder, thi, der det syndes umueligt, i det forarmede Land, at sammenskrabe saameget Guld, som hans Frihed skulde koste, da viiste Kvinderne ham deres stærke Kiærlighed: ja, de kappedes nu om at rive Ringene af deres Øren, og Smykkerne af deres Hals, for at opveie med Guld deres Konge, hvis Frelse af Baand laae dem mere paa Hjerte, end al deres egen Pynt og Deilighed!! Midt i Ulykken kunde Svenn da rose sig af, at der var kun eet Hjerte i Dannemarks Folk: i Kvinder og Mænd, naar det gjaldt om hans Redning, thi Sagnet vidner, at det var ei med Suk, men med Hjertens-Fryd, Kvinderne plyndrede sig selv, for at offre deres Prydelser paa Fædrene-Landets Alter!!</p>
		<p>Forunderligt nok ellers, at Dannemark saaledes greeb sig an, for at redde Ophavsmanden til dets Affald fra Gud, og man maa jo sige, at Fædrenelandet var blindt for sit eget Værste som for sit Bedste, aldenstund det der blev anseet for en hellig Pligt at overøse den største Misdæder med Velgierninger! Hvad der fortjende Straf, fandt Belønning, og man lykønskede sig med en Konge, der havde gjort Oprør baade mod sin himmelske og sin jordiske Fader; grændseløst var Hadet mod Harald, og grændseløs var Kiærligheden til Svenn, Kirkens Opbygger skiød man fra sig, og bar dens Nedbryder paa Hænderne; saa man maa jo sigte det Folk som Gudnidinger, i hvis Øine Gudsfrygt var en Brøde, og som ærede den afgudiske Søn ligesaa høit, som de dybt foragtede den christne Fader! Hvem har dog hørt Mage til Folk, der saaledes ødslede Kiærligheden bort paa en Kirkens Forræder, at de opveiede ham trende Gange med Guld, thi det maatte de, for at redde ham af Vikingernes Kløer, og fik de lidt bedre Kiøb sidst end først, da var det kun fordi Svenn blev immer magrere, Noget han dog vel selv maa have kaldt en Lykke, da han vandt i Guld, hvad han tabde i Huld!</p>
		<p>Dog, det maa man lade Svenn: utaknemmelig var han ikke mod Dannemarks Kvinder, thi, til Løn for deres beviiste Kiærlighed, gav han Kvinde-Kiønnet Arve-Ret i alle de Tilfælde, hvor samme hidtil efter Loven var udelukt.</p>
		<p>For Resten, saa da Kvinderne havde skaffet Guldet tilveie, maatte Svenn, for at faae det Sølv, der, nu som før, skulde følge med, afhænde Kronens Gods, saa man kan sige: han solgde sit Rige, for at kiøbe sig selv. Ja, egenlig gav han endda sin Ære bort ovenikiøbet, thi denne Gang vilde Slaverne ikke nøies med at tømme hans Pung, men var grusomme nok til ovenikiøbet at fordre en Eed af ham, hvorved han forbandt sig til at opgive al Vrede og Hevn, og det mener jeg, var af to onde Ting endnu det Værste; thi her var Skammen værre end Skaden. At forgylde Rigets Fiender fra Øverst til Nederst, det kan en Konge være bekiendt i sin Nød, skiøndt det er tungt; men at skrive det i Glemme-Bogen og frikiende Forbryderne, det er en Føielighed han kun faaer Skam for: ved at vige for Voldsmanden giør han sin Svaghed vitterlig, og ved at forsværge Giengiæld, beseigler han sin Skiændsels aabne Brev; heller maa han forsprænge sin Haand, end lade den binde. Svenn derimod var saa utaalmodig over sit Fangenskab, at han, uden al Vægring, indgik, hvad man forlangde, og gjorde sin Eed paa, aldrig at hevne Skade, og ved, for saa ugudelig en Priis, at kiøbe sin Frihed, viiste han ret aabenbart, at han i Grunden var og blev en Træl, ligesom han ogsaa berigede Fienden langt mere ved Sikkerheden end ved Guldet, han lod sig aftvinge! Man kan imidlertid endda kanskee spørge, hvorfor Vikingerne ikke heller tog Livet af Svenn; men lidt Godhed havde dog Rømningsmændene i Julin tilbage for deres Fædres Land, saa de nænde ikke at omkomme Kong Haralds eneste Søn, som de vidste var tillige det eneste overblevne Skud paa den Danske Konge-Stamme, ved hvis Ødelæggelse Riget maatte komme i fremmed Vold. See, derfor saae de heller hans Guld end hans Blod, lod ham beholde Livet, og tog hans Penge, som da ogsaa fyldte mere i en tom Pung, end om de havde piint Blodet af ham til den sidste Draabe.</p>
		<p>Saaledes blev da Svenn omsider Slaverne kvit, men vor Herre, som han havde sat Stolen for Dørren, slap han ikke saa let; thi Gud opvakde nu i Svenskerne Dannemark et nyt Tugtens Redskab. Anledning til Krig tog den Svenske Kong Erik Seiersæl af den Bistand Harald, engang for længe siden, skulde have gjort Styrbjørn paa hans svenske Tog, og denne gamle Giæld til Faderen skulde Sønnen nu have betalt, med Rente og Rentes Rente. Vel var Svenn, paa Mødrene-Side, i Slægt med Erik, men her hjalp intet Broderskab, Erik vilde have sin Krig frem, og gjorde med saameget roligere Samvittighed et Indfald i Dannemark, som han saae, at Svenns Lykke faldt temmelig tynd og mager, da han selv derimod havde havt en Svine-Lykke alle sine livskabde Dage. Det kom nu vel til et Slag, men Svenn vandt, som de tabde i Skaane, og flygtede op til Olav Tryggesøn i Norge, efterladende sig hernede en overmaade deilig Daatter, han havde, uvist med hvem, og som hedd Thyra, efter sin Olde-Moder.</p>
		<p>Hos den Norske Kong Olav, der vel ikke endnu bar Konge-Navn, men herskede dog med Kongelig Myndighed, haabede Svenn nu vel at finde god Modtagelse, aldenstund hans Fader Harald engang, for mange Aar siden, havde hjulpet Olavs Fader, som var fordrevet af sit Rige, paa Thronen igien; men uagtet det Haab var ikke ugrundet, glippede det dog aldeles, thi langt fra at lade Sønnen nyde Godt af Faderens Velgierninger, behandlede Olav den landflygtige Konge som en ussel Landløber, nægtede ham al Understøttelse, ja skammede sig end ikke ved at vise ham Dørren.</p>
		<p>Der Olav saaledes spyttede paa en Kiep, og gav ham dermed baade Vaadt og Tørt, skyndte Svenn sig at komme bort, og tyede nu til Kong Edvard i Engeland, men Edvard, som dengang var meget ung, skiældte ham ud for en Lurendreier, vilde slet ikke troe, at han kom for at søge Hjelp, men at han spillede kun den Landflygtiges Rolle, for at udforske Leiligheden, og see om han kunde slippe til at faae Engeland paa Nye lagt under Dannemark. Riig-Mands Søn troer Ingen er fattig, det maatte Svenn nu lære, thi fordi Harald havde været saa mægtig en Konge, klagede nu hans Søn for døve Øren.</p>
		<p>Efter at have spildt sine Bønner paa disse slettænkende Fyrster, begav Svenn sig, med feilslaget Haab, til Skotland, og her, hos et aldeles raat og udannet Folk, fandt han den Godmodighed, han hos de mere slebne Folkefærd havde savnet; men det er jo da heller ikke saa sjeldent i Verden, at hvor man venter allersikkerst at finde den ustadige Lykke, griber man i Luften, og findes derimod, saa at sige, af den, hvor man aldrig troede den kom.</p>
		<p>Nu havde da ogsaa Svenn omsider, i Modgangs Skole, lært at skiønne paa Troens Værd, og med opladte Øine gladelig at skue hen til det himmelske Lys, som leder til Guds Rige. Da opgik der et Lys for ham over hans Ulykker, som Himlens retfærdige Straf for de tvende store Misgierninger han havde begaaet: i Lænkerne saae han, hvad Haanden fortjende, da den løftede sig mod hans Fader, og i Landflygtigheden Løn som forskyldt, fordi han gjorde Christendom fredløs, og der han saaledes kom til sine Synders Kundskab, fældede han Angers bittre Taarer, knælede for den Naade-Stoel, han havde foragtet, og lod sig, med uskrømtet Andagt, ved Daaben høitidelig rense. Af en Kirke-Stormer blev han nu en Kirke-Pille, og man skal heller ikke Andet sige, end at Naade-Solens Straaler flux afkyssede Angerens Taarer, thi bradt ophøiede Gud ham igien til hans tabde Glands og Værdighed; den Svenske Erik døde, hans Søn Oluf begav sig med sin Moder Sigrid strax hjem til Sverrig, og uden Hinder besteeg Svenn, efter syv Aars Udlændighed, sin Fædrene-Throne: fandt paa eengang, som en omflakkende Betler, Fædreneland, Rige, Magt og Ære!</p>
		<p>Dog, Christen og Konge var nu Svenn omtrent paa eengang blevet, men begge Dele rimede sig her ei alt for godt, thi da det var ved sit Hedenskab Svenn havde vundet Folkets Yndest, maatte han vente dets Fiendskab, saasnart han nu var sin Troe bekiendt, og paa den anden Side følde han, det var Synd, af Menneske-Frygt at holde den hemmelig. Herved opstod da en Kamp i hans Inderste, hvorunder han nær var gaaet til Grunde, thi nødig vilde han, ved at bryde med Folket, sætte sit Rige paa Spil, og dog skjalv han ved Tanken om atter at nedkalde Himmelens Lyn paa sin Isse. Omsider seirede dog den Betragtning, at man skal frygte Gud meer end Mennesker, for saavidt, at han i Stilhed formanede Landets Høvdinger til at antage Christendommen, saa han tog sig nu selv paa at være Prædikant, uagtet han var intet mindre end præstelærd; og stræbde med sin Nidkiærhed for Guds Ære at erstatte hvad han manglede i Kundskab, Øvelse og Talegaver, men det var kun spildt Umage, thi vel er Kongen Folkets Hoved, men her vilde de selvkloge Lemmer heller døe, end følge Hovedets levende Raad. Immer raabde Folket paa, at den nye og udenlandske Lærdom kunde de ikke troe, men vilde med Fædrene følge gammel Vei og gammel Vane; saa der var ingen Udkomme med dem, førend Guds Time kom, da han vilde herliggiøre sit Navn, og skikkede Kongen en forstandig, from og vellærd Præstemand, ved Navn Poppo til Hjelp. Vel stræbde ogsaa han forgjæves, paa Thinget som holdtes ved Issefjord, med Ord at overtale Folket, til at lade Afguds-Dyrkelsen fare; men dog vandt han Seier, der han med Aands og Krafts klare Vidnesbyrd, som med et helligt Jertegn, stadfæstede sit Ord og Lærdommens Sandhed. Han spurgde dem nemlig, om de da heller ikke vilde troe, naar de saae ham, til Ordets Bekræftelse, uskadt bære paa sin bare Haand et gloende Jern, og der Alle med een Mund svarede: jo, saa vilde de troe ham, da lod han dem give sig en sammensveitset Jern-Plade, gjort som en Bælg-Handske, og i den, rødgloende, stak han sin Arm lige op til Albuen, bar den uforsagt hele Thingstæden rundt, og lagde den saa ned for Kongens Fødder, uden at der paa Arm eller Haand var den mindste Forandring at see. Ved dette Syn betoges Alle af en høitidelig Forundring, smeltet var det haarde Hjerte, og gav Ordet Magt!</p>
		<p>Saaledes overvandt den fromme Mands faste, frimodige Troe Naturens Kræfter, og Ilden, som man tænkde skulde fortæret hans Gierning, prøvede den kun og gav den Vidnesbyrd; ja ved dette Underværk blev Christendommens Sandhed uudslettelig indbrændt i Dane-Folkets Hjerte!!</p>
		<p>Samme Jertegn gav ogsaa Anledning til, at man i Dannemark aflagde Tvekamp i Rettergang, og indførde derimod Jernbyrd til Afgiørelse af tvivlsomme Sager, da man troede, at Sandheden kom vissere for en Dag ved Guds Dom, end ved Mands-Kiv.</p>
		<p>Den Bremiske Erkebisp Adeldag indviede nu Poppo til Biskop i Aarhuus, en Værdighed, han, saavel ved sit gudelige Levnet, som ved sine Idrætter, ærlig fortjende, og med det Samme blev en Harek Biskop i Slesvig, Lifdag i Ribe, og Gerbrand i Roeskilde. Vel bleve disse fire Hoved-Kirker ei først nu opbygde, men de havde hidindtil maattet hjelpe sig med reisende Biskopper udenlands fra, saa snart havde de Nogen og snart Ingen; nu derimod fik de egne faste Bisper, ligesom da ogsaa nu, ved Høvdingens christelige Omsorg, Præsters og Kirkers Tal anseelig forøgedes.</p>
		<p>Paa samme Tid erhvervede den Engelske Biskop Bernhard sig store Fortjenester af Christendommens Udbredelse i Norge, kun Skade, at, den Norske Kong Olav var saa indtaget af Spaadoms-Kunster, at selv efter sin Daab, lod han sig ikke ved nogen Formaning eller Underviisning bringe fra at raadføre sig med Spaamænd og Tegns Udlæggere, for at udforske det Tilkommende. Det havde altsaa ingen Art med hans Christendom, thi hvad var den Andet end en Skygge, naar han beskiæmmede det gode Navn ved slig en hedensk Overtroe.</p>
		<p>Samme Biskop Bernhard skal ogsaa have prædiket for Kong Oluf i Sverrig, og givet ham Navnet Jacob, til Tegn at han herefter skulde vandre i et nyt Levnet; men enten Oluf blev omvendt og døbt af ham, eller af Biskop Unne i Bremen, det tør jeg ikke afgiøre. Det veed man derimod, at Unne døde og ligger begraven i den fordum berømte Stad Byrka, og at Bernhard ligger i Lund, hvor der paa denne Tid blev bygget en Kirke, som dog endnu ikke fik sin egen Bisp, men betjendes af Biskop Gerbrand i Roeskilde.</p>
		<p>Hidindtil havde Kong Olav i Norge levet ugift, men eftersom han var en ærgierrig Herre, og havde sagtens Øie paa Dannemark, søgde han nu at forskaffe sig Sverrigs Venskab og Bistand, ved at beile til Enke-Dronningen Sigrid. Der Svenn fik Nys herom, var han bange for at komme mellem to Ilde, og hittede derfor paa et snildt Raad, ved at skikke et Par forvovne Kroppe af Karle, han havde, op til Norge, hvor de skulde søge Kong Olav paa Haand, og lade, som de var gjort fredløse i Dannemark. Som det pleier at gaae med Landsforviiste i Naboe-Riger, kom disse Svende snart i Kridthuset hos Kong Olav, og da de havde været der nogen Tid, og seet Leiligheden an, begyndte de, alt som de sad og gav Ondt af sig over Kong Svenn, derimod at lægge slig en Roes og Berømmelse paa hans Daatter, Thyra, saa, efter deres Ord at dømme, var der ikke Mage til Pige.</p>
		<p>Da nu Gavtyvene godt forstod baade at kiøre og vende, og skjule Falskheden under et ærligt Ansigt, lykkedes det dem virkelig at giøre Olav forelsket i den deilige Prindsesse, saa han lod gaae Bud ned til Dannemark og beile til hende. Svenn sagde ogsaa, lige paa Timen, Ja, hvorover Olav blev grumme lykkelig, og vilde nu lade Pokker have Enken, da han kunde faae en deilig ung Prindsesse, thi han tænkde, som sandt var, at lige Børn lege bedst. Dette viiste han ret øiensynlig ved den høitidelige Sammenkomst, der var berammet mellem ham og Dronning Sigrid, thi saasnart de mødtes, bad han hende trine over paa hans Skib, for at tale med ham, og allerede det maatte hun undsee sig ved, hvorfor hun ogsaa krympede sig enstund, men føiede ham dog omsider, skiøndt det holdt haardt. Nu skulde hun da gaae over paa en Hænge-Brygge, der blev lagt som Broe mellem Skibene, men hvordan de skarnagtige Knegte paa Kongens Skib bar sig ad med Krogene eller ikke, Nok er det, at Bryggen skreed, og Dronningen plumpede paa Hovedet ned i Vandet; ja, ihvorvel det var skammeligt nok, saaledes at behandle en fornem Dronning, saa gjorde dog Ulkene endnu Galt værre, ved at slaae en Skogger-Latter op, og sige Fy til Dronningen, som om hun selv af Frækhed havde sat sig i de Omstændigheder. See, det var Norsk Artighed, med Tugt at melde, saaledes først at skuffe en fornem Frues Tillid, og saa giøre Nar og Spot ad hende ovenikiøbet; men det var da ikke saa sært, at hun fik Skam til Takke for sin Kiærlighed; thi det maa man sige de gode Normænd lige i deres Øine, at hvem der venter Taknemmelighed af dem for sin Føielighed og Godmodighed, han har gjort Regning uden Vært! Dronningen, som ved den Spøg havde nær sat Peltsen til, blev nu af de slukørede Svenskere trukket op som en druknet Muus, men kom dog omsider til sig selv igien, og saasnart hun fik Munden op, regnede der Trudsler og Forbandelser ned over Kong Olav, den storsnudede Halunk, sagde hun, der først selv havde beilet til hende, og nu baade saa skammelig vilde beklikke hendes gode, ærlige Navn og Rygte, og ovenikiøbet saa godt som skille hende ved Livet, to Fornærmelser, hvoraf een var nok til at avle et evigt Fiendskab!</p>
		<p>Kort efter beilede Svenn til Sigrid, som af Had til Olav strax gav ham sin Haand, og Svenn tog derpaa Anledning af Fornærmelsen mod hende, til at nægte Olav sin Daatter.</p>
		<p>Saaledes gik da Kong Olav glip ad to glimrende Partier, og lærde deraf, at man skal ikke slaae det skidne Vand ud, før man har det rene, eller rettere sagt, at man skal ikke giøre Andet ved Andre, end hvad man selv vil hændes og have. Svenn derimod havde Lykke med sin Lumskhed, og vandt dobbelt, i det han tilvendte sig selv den Bistand han skildte sin Medbeiler ved; men Olav, som vidste, at Svenn pleiede gierne at komme til Kort, naar det gik paa Slags-Maal løs, besluttede nu, uden at ændse hvad Magt han fik imod sig, med Vaaben at tage sig til Rette, og lod, blandt Andet, til dette Tog, bygge et Skib, der er blevet meget berømt. Det kom nu ogsaa til et Søeslag mellem ham paa den ene, og Svenn med sin Svenske Stifsøn paa den anden Side; ved hvilken Leilighed en Norsk Bue-Skytte, ved Navn Einer især udmærkede sig; thi han var nemlig en stor, bomstærk Karl, og ret en Mester-Skytte, saa baade traf han godt, og lod see hvor han ramde, ja, jeg er tilfreds hvad det var den mødte, saa foer hans Piil, som et Lyn, lige lukt igiennem det. Saaledes skiød han en Piil efter Kong Svenn, der gik først igiennem Masten, saa igienmen Kongens Skjold, og endelig igiennem en Planke ud i Søen, hvor det endda var knap nok, den vilde stilles. See, saadan en Karl maatte, hvem der havde sit Liv kiært, være mere bange for, end for en heel Krigshær, især da det var Nyt naar han skiød feil, og virkelig blev Svenn saa rædd for det Vidunder af en Bue, at han ansaae den lille Pind for farligere, end alle Fiendens Skibe, og troede, hans Vee og Vel beroede paa, om han kunde faae den fordærvet. Desaarsag befoel han alle dem, der til Sligt havde Fingre paa Skaftet, at sigte, ikke saameget efter Skytten, som efter hans Bue, og nu regnede der da Spyd og Pile ned hvor Einer stod, til endelig En slumpede til at lemlæste Buen, hvorved Mesterens Haand blev lammet, og Seieren Svenns. Dengang nemlig Buen brast, gjorde det saa forfærdeligt et Rabalder, at Olav studsede og spurgde, hvad det var der sprang? hvortil Einer svarede: Norge af din Haand; saa man kunde høre, han stolede meer paa den ene Bue, end paa hele Flaaden, og han blev en sand Spaamand, thi som han havde sagt, saa gik det, og Buen, der den brast, varslede da virkelig for Normænds Nederlag. Kong Olav selv faldt imidlertid dog ikke i sine Fienders Hænder, thi, da han ikke kunde undgaae det paa anden Maade, sprang han, i sin fulde Rustning, over Bord, og vilde heller selv lukke sine Øine i Dybet, end have den Græmmelse, med dem at skue Seierherrens Ansigt.</p>
		<p>Dengang nu Svenn saae, at han havde vundet, stak han sit Sværd i Skeden, og gav de Overvundne gode Ord, for at de frivillig skulde underkaste sig ham, saa han holdt det ikke sin Ære for nær, at underhandle med Betvungne, og lokke dem til sig med Blide, han bister havde skudt fra sig.</p>
		<p>Saaledes fik Svenn Norge, og endda var han ikke fornøiet, men nødte nu ogsaa Kongen i Engeland til, ved Adelsteen, at indsætte ham til sin Arving og Eftermand paa Thronen.</p>
		<p>Paa denne Tid døde adskillige Danske Bisper, nemlig Poppo i Aarhuus, som fik Rembrand til Eftermand, Harek eller Henrik i Slesvig, hvem Marcus, og Lifdag i Ribe, hvem Fulbert kom efter. Da saa igien Fulbert døde, blev Ribe Bispestol besat med Odinkær Hvide, en af de ypperste Mænd i Riget, som, uden at forbeholde sig selv det Allermindste, skiænkede hele sit store Arvegods til gudeligt Brug, saa at de fattige Kirker bleve rige med Eet; ja, næsten alt hvad Jorde-Gods de jydske Dom-Kirker eller Bispe-Stole har, maa de takke denne fromme Mands Gavmildhed for. Om ham maa man da sige, han var Kirkens Næste, thi for at giøre den riig blev han selv fattig; men vist nok maa man ogsaa sige, at da han gav Slip paa den forfængelige Ære, stod den udødelige ham for Øie, da han frasagde sig den øiebliklige Besiddelse af timeligt Gods, regnede han paa Optagelse i de evig liflige Boliger, og vidste godt hvad han gjorde, der han indsatte den Herre til sin Arving, som kan og vil giengiælde med de Helliges Arvedeel i Lyset! Dog, ei blot sine Midler, men sit Liv og alle sine Kræfter helligede Dannemanden til Kirkens Tjeneste, vandrede som en Apostel omkring i Sælland og Skaane, og forkyndte Evangelium med Kraft og Salvelse, saa han med Liv og Sjæl var Gud hengiven, stræbde af al Magt at herliggiøre det Navn, hvori han skiænkede sit Gods, og viiste klarlig, at han vilde ligesaalidt lade Døden som Rigdommen skille sig fra Christi Kiærlighed.</p>
		<p>Kong Svenn faldt paa sine gamle Dage i stor indvortes Anfægtning, hvorpaa han ganske slog sig fra Verden, anvendte sin sidste Tid udelukkende til Andagts-Øvelser, og døde særdeles opbyggelig. Saaledes endtes et Liv, der var et Speil paa Lykkens Foranderlighed; thi, var det ikke med denne Konge, som om Lykken og Ulykken brødes og kæmpede om ham, saa han, ved sære Omskiftelser, snart opløftedes til Skyerne, og snart nedsank i Dybet! Hvem skulde troet, der han sad lyksalig paa Dannemarks Throne, at han skulde bænkes lavt i Slave-Fængsel! og hvem skulde heller tænkt, naar man saae ham der, at den Haand, der nu bar Slave-Lænker, skulde snart igien bære Dannemarks Scepter! Dog skedte, som vi vide, begge Dele: Kongen blev Slave, og Slaven blev Konge, i Purpur og i Lænker lærde Svenn at kiende Menneske-Livet paa dets høieste Spidse og paa dets laveste Trin!</p>
	</section>

	<section id="chapter-52"
		class="chapter"
		style="page: book-10">
		<h2>Gamle-Knud.</h2>

		<p>Der Svenn var død, benyttede baade Normænd og Engelskmænd sig af Leiligheden til at afkaste det fremmede Aag, og uden at bryde sig om, hvad man sagde i Dannemark, kaarede de indfødte Herrer, hvorved de meende bedre at finde deres Regning. Saaledes blev Edvard Konge i Engeland, og Olav i Norge, og Knud, Svenns Søn med Sigrid, som fulgde sin Fader paa den Danske Throne, fandt det ikke raadeligt, medens han endnu var løs i Sædet, at binde an med saa mægtige Modstandere. Imidlertid var det langt fra, at han opgav Haabet om at naae sin Faders Vælde i fornævnde Riger, han tav kun med det indtil Videre, og hvorlidt det var hans Agt, at nøies med Dannemark alene, det viiste han strax ved at gaae over Giærdet, hvor han meende, det var lavest, og vende sine Vaaben mod Slaver og Sember. Dog skedte Sligt ei heller uden Aarsag, thi man veed, hvormegen Fortræd Kong Svenn havde lidt af Slaverne, uden, for sin Eeds Skyld, at kunne tage Hevn, og hvad Semberne angaaer, da havde de, efter den seierrige Hakons Død, revet sig løs fra Dannemark. Vel lader det smukt for en Fyrste, at begynde sin Regiering med en Daad, der giør Opsigt, men dog byder Klogskab tillige, ikke at tage Tonen høiere, end man kan holde ud, og heller stige efterhaanden; det betænkde Knud, og kom han derved lidt senere til de frafaldne Riger, saa kom han ogsaa desbedre, thi Modet voxer i Medgang, og Øvelse giør Mesteren.</p>
		<p>Først derfor, efter at have i Nabolaget vundet to glimrende Seire, følde Knud Lyst til at hente den tredie i Engeland, og for at være den desvissere, skjulde han sin Fortørnelse mod Brødrene Olav og Harald, som havde bemægtiget sig Norge, og fik dem til at hjelpe sig. Snildt nok er det, saaledes at sætte Modstandere sammen, som, naar de var kloge, burde giøre fælleds Sag, men voveligt er det dog immer, at pleie Venskab med den Ene af sine Fiender, for ved hans Hjelp at ødelægge den Anden.</p>
		<p>Det kom nu snart til et haardnakket Slag, og alt var midt i Kampens Hede det Danske Banner nedhugget; men Tymme Sællandsfar var af det Slags Folk, som sige: heller død end raadvild, han snappede den første den bedste Green, med lidt Mai paa, han traf, stak den paa et Spyd, bar den høit, og kaldte, med det mellem Knuds Mænd brugelige Feldtskrig, de Danske tilbage under deres Banner. Det lykkedes, de fulgde, mindre hvad han som Banner bar i sin Haand, end Helte-Mærket i hans mandige Ord og lysende Exempel, hvormed han, i deres Spidse, førde dem frem fra Flugt til Seier, og fortjende ærlig den Priis, at have oprettet Dannemarks segnede Banner; thi det faldne Helte-Mod hævede sig blomstrende, ikke blot i ham, men ogsaa ved ham i hans Lands-Mænds Bryst! Vel de Danske, at de, i Mangel af en høiadelig Mærkes-Mand, dog ei bluedes ved at følge Adel-Bonden, hvis Byrd vel var dunkel, men hvis Daad og Fodspor straalede med ægte Glands! Følgen var Frimodighed, og Frugten ærefuld Redning, hvorpaa Kongen høitidelig udnævnede Tymme til sin Banner-Mester, medens Folket gav ham et Tilnavn, der bevarede hans Helte-Gierning i frisk og priseligt Minde!!</p>
		<p>Omsider, da Kong Edvard saae, at hans Undersaatters Mod var borte, og betragtede, hvilken uimodstaaelig Helte-Aand, der nu besjælede Dane-Hæren, da fortvivlede han om, at udrette mere med Magt, og indgik et Forlig med Knud, i Følge hvilket, han, for sin Livstid, skulde beholde Hælvden af Riget; saa Lønnen for Knuds Seier blev det halve Engeland strax, og Løfte paa det Øvrige, naar Edvard døde.</p>
		<p>Omtrent ved denne Tid blev Knud indtaget af Kong Olavs Frille, den deilige Alvive, og lokkede hende, hvorpaa Olav, saasnart Fare-Dagen kom, bister og gram begav sig hjem til Norge, hvad enten det nu var, fordi han havde mistet sin Frille, eller fordi Knud, trods Ord og Aftale, nægtede ham hans Deel af Engeland. Dog, hvilken af Delene det end var, der forbittrede ham, maa man tilstaae, han havde Grund til at bryde med en Fyrste, der holdt ham for Nar.</p>
		<p>Syv Aar derefter skedte det engang, som Knud sad til Bords, at Nogle traadte ind i Salen, og hilsede ham, som hele Engelands Konge, hvortil han svarede, at han fortrød ingenlunde sit Forliig med Edvard, thi han meende, det var det de stiklede paa, og, uagtet han svarede ganske roligt, blev han dog rød lige op i Toppen, saa man nok saae, han var smækvreed over, at de, efter hans Tanker, vilde spille Giæk med ham. For nu at udslette den Mistanke, var de samme Karle uforsigtige nok til at buse ud med deres egen Misgierning, og gav sig til at prale af, at de havde slaaet Edvard ihjel, hvorved de meende, Knud skulde blevet meget glad; men hvad han ikke havde været vreed, saa blev han nu, og lod dem strax hænge som Majestæts-Forbrydere. Løn som forskyldt, maa man sige, thi uagtet deres Nidingsid skildte Knud ved en farlig Medbeiler, gjorde han ret i, kun at see paa det Skiændige i Handlingen, ei paa Fordelen, han havde deraf.</p>
		<p>Imidlertid er der dog Andre, som paastaae, at Edvard dræbdes efter Knuds egen hemmelige Anstiftelse, og at han netop straffede Gierningsmændene saa haardt, for derved at vælte al Skylden paa dem, og tilintetgiøre den Mistanke, der hvilede paa ham; Noget, som dog ikke lykkedes, thi han tabde virkelig ved denne Leilighed en stor Deel af sin Yndest hos Folket.</p>
		<p>Efterat være kommet i Besiddelse af Engeland, var det Knuds Omsorg at have gode Venner i Nabolaget, og desaarsag indgik han et dobbelt Svogerskab med de Normanniske Fyrster: Hertug Robert og hans Broder Rikard, ved nemlig selv at ægte deres Syster Emma, og forlove sin Syster Æstrid med Rikard. Da nu Emma ogsaa fødte ham tvende Børn: Knud og Gunild, knyttedes herved begge Folkefærd, som ved en Blod-Blanding, nærmere til hinanden.</p>
		<p>I øvrigt lagde Knud særdeles Vind paa at omgive sig med raske og djærve Kæmper, og bød desaarsag en høi Løn; thi heller Faa af første Skuffe, end Skrab i Mængde, det var en Regel han fandt bedst sin Regning ved at følge. Da nu Guld trækker Staal, som man siger, saa var de ypperste Krigsmænd nær ved at slaaes om en Plads i den gavmilde Knuds Hird, ved hvilken Leilighed der da ogsaa kom en vis Ulv, ovre fra Sverrig, som dog endnu var en større Lurendreier end Helt, og begav sig i hans Tjeneste. Samme Ulv kan jeg imidlertid ikke nævne, uden kortelig at berøre det sære Sagn om hans Herkomst. Det hedder sig nemlig, at der var en meget deilig Herremands-Daatter i Sverrig, som gik med sine Terner ud at forlyste sig i det Grønne; men saa kom der en uhyre stor Bjørn, kiøs Ternerne, snappede Jomfruen, og bar hende meget pænt i Labberne ind i Skoven til sin Hie. Nu tænker man vel, han reev hende ihjel; nei, paa det Lav, han blev dødelig forelsket, og omgikkes hende, som den ømmeste Tilbeder. Langt fra at blive ædt af ham, som Jomfruen vel var bange for, kræsede han op for hende, saa det sveed til Faar og Fæ i Nabolaget; kun maatte hun naturligviis vænne sig til en nye Levemaade, og æde Stegen raa. Ogsaa her kan man spore Elskovs Trylle-Magt, som river Lammet af Ulvens Mund og tæmmer Bjørne! Her blev da Jomfruen enstund, og var ei heller nem at finde, thi Bjørnen havde sin Boelig dybt inde i den tykkeste Skov, paa en Plet, omskandset med hardtad bundløse Moser og Kiær; men da Bonden, der maatte betale Gildet, mærkede, hvilken Svinding der kom i hans Hjord, passede han Bjørnen op med Skytter og Hunde, forfulgde ham med Jagtskrig til hans Leie, snærede og fældte ham. Nu kom da Jomfruen igien for Dagens Lys, og skiøndt Frugten af saa ulige et Ægteskab nødvendigviis maatte blive en Blanding, vidste den snilde Moder, Naturen, dog saa vel at sætte Farve paa den Mislighed, at hvad den udvortes Skabning angik, skinnede Rovdyre-Blodet slet ikke igiennem. Kort sagt: Herremands-Daatteren fødte et velskabt Drenge-Barn til Verden, som blev af sin Mødrene-Slægt kaldt op efter Faderen, og tog en blodig Hevn over Sammes Banemænd, saasnart han blev stor, og fik sin sande Herkomst at vide. Bjørns Søn Truels, med Tilnavn Sprageleg, traadte ærlig i sin Faders Fodspor, og Dennes Søn Ulv, om hvem Talen er, slægtede ligesaa kiendelig paa hvad han var kommet af, saa man kan sige, han bar Stamtavlen i Hjertet.</p>
		<p>Det var nu det, men det var Kong Knud vi kom fra, og vilde fortælle, at da Kong Olav og hans Broder Harald, i Norge, truede Dannemark, kom Knud med Flaaden fra Engeland, og nødte Olav til at flygte til hans Svoger: Hertug Gerithslav i Øster-Leden. Herved fik han Norge igien, og derpaa fordrev Knud, da han kom tilbage, sin Svoger Rikard, som var en Hundsvot mod sin Kone, men sin Syster tog han, og satte til Statholderske i Sælland.</p>
		<p>Imidlertid døde Kong Oluf i Sverrig, og havde til Eftermand sin Søn Omund, bekiendt under et Tilnavn, der betegner hans Ælde, og dette Konge-Skifte gjorde en heel Forandring i Norden, thi med sin Halvbroder tabde Knud Endeel af sin Styrke, den ny Konge i Sverrig forbandt sig med den Norske Olav, og denne fik derved Mod til at hjemsøge Norge, hvor Vovestykket ogsaa lykkedes ham, saa han kom atter paa Thronen. Denne Kong Olav var det, som ved vise Love satte Skik paa Normændene, der før, som et raat Folk, satte Retten i Spyd-Stagen, og endnu i vore Dage bærer den Norske Almue dyb Ærbødighed for hans Lov-Bog. Tillige var Olav en meget gudfrygtig Herre, og gav, blandt Andet, et mærkeligt Beviis paa sin Afskye for Hellig-Brøde; thi da han engang glemde, det var Søndag, og snittede paa et Stykke Træ med sin Tolle-Kniv, blev han aldrig saasnart af de Overværende erindret om sin Forseelse, førend han strax sankede alle Spaanerne op, lagde dem i sin høire Haand, og stak Ild i dem. Han fandt nemlig, at Haanden der lod sig bruge til at bryde Hvilen, burde nødes til at taale Heden, skiøndt man maa sige, det var varmt Bad for Vanvare; men saa overmaade samvittighedsfuld var han i Henseende til Gudsdyrkelsen, endog i Smaating, at han saae aldrig igiennem Fingre med sig selv. Sagen var, han troede, der var et Helvede til, og vilde heller bøde først end sidst, heller have en hudløs Haand end en saaret Samvittighed; meende ogsaa, det vilde givet Forargelse, dersom han havde skaanet sig selv, og vilde derfor heller afsone end undskylde sin Forseelse. Han kunde jo meget let fundet et Paaskud, men det syndes han var at spøge med det Hellige, og vilde heller ret aabenlyst vise sin Fortrydelse, thi, tænkde han: Bod er Bedrings Pant, Skulken er Skylds Tegn! For viis og from var denne Herre til i aandelige Ting at blændes af sin Egen-Kiærlighed, og hans Tilnavn bevarer derfor nu hans Hellighed i uforglemmelig Erindring. Han var en Støtte for de Fattige, og en Fader for de Umyndige, Geistligheden holdt han i Ære, og var de Ringes Værn mod Undertrykkelse, ja i mangehaande gode Gierninger udskinnede Lyset af hans Barm; men her maa Vinket være Nok, thi hvad er et Eftermæle af Enkelt-Mands Tunge for Den, hvem Kirken har prisende skriinlagt!</p>
		<p>Under disse Omstændigheder var det, at Ulv, som misundte Knud hans Vælde, og følde sig dog for svag til at byde ham Spidsen, opspandt adskillige Rænker, og spillede Kongen, under Hengivenheds Maske, et hæsligt Puds. Man fik nemlig Efterretning om, at de Svenske gjorde hyppige Indfald i Skaane, og Ulv var den Første, som bød sig til at fare afsted, og holde dem i Ave, men udbad sig, da hans Tilbud blev antaget, et Brev med Kongens Seigl under til Æstrid, at hun skulde række ham Haand til hvad han forlangde! Ogsaa det fik han, men gik han saa ikke hen og gjorde et Vielse-Brev af en Krigs-Fuldmagt, saa han forlangde, at Æstrid skulde give ham sin Haand. Det kalder man at gaae Andres Ærinde og rygte sit eget, og virkelig lykkedes det Lurendreieren, som kunde snakke Pokker et Øre af, ligesaavel at narre Systeren som Broderen, thi da Æstrid fandt, at hvad Ulv sagde, kunde kanskee dog nok ligge i Knuds Brev, vovede hun ikke standhaftig at afslaae hans Begiæring. Hun tog ham altsaa, og, da det var skeet, gjorde han ikke længer nogen Røver-Kule af sit Hjerte, thi nu erklærede han offenlig Dannemark Krig; men dog turde han ikke oppebie Kong Knuds Ankomst, og rømde derfor i Tide, med samt sin Kone, over til Sverrig. Da det imidlertid var hans urokkelige Forsæt at bekrige Dannemark, sluttede han Forbund med Omund og Olav, og der blev truffet den Aftale, at Ulv skulde føre den Svenske Flaade, medens Olav angreb Sælland med den Norske, og Omund brød ind i Skaane tillands.</p>
		<p>Dette Anslag blev imidlertid røbet, thi Kong Knud havde en fuldtroe Ven, ved Navn: Haagen fra <em>Stangbye</em><em>,</em> som, saasnart han kom under Veir med hvad der var i Giære, seilede Nat og Dag, over til Engeland, aabenbarede det Hele, og gjorde sig derved høilig fortjent baade af Konge og Fædreneland. Han fik imidlertid ogsaa en god Fragt for sin lange, besværlige Reise, thi Knud gav ham to Jord-Lodder i Skaane for hans Umage.</p>
		<p>Medens nu Kong Knud lavede sig til at møde den truende Fare, ankom Olav med sin Flaade, lod den ligge ved en af Øerne, og begav sig til Sælland med sin bedste Seiler, hvor han strax lod stævne Ting, og stræbde med den mest henrivende Veltalenhed at vinde Folket, thi hvad man faaer for et godt Ord, tænkde han, er man sikkrere paa at beholde, end hvad man tager med Staal-Handsker. Saaledes stod han nu og vilde daare Folket, ved at sige Alt hvad han meende, deels Alle, deels Enkelte, som han især havde Øie paa, helst gad hørt; men En af Oldermændene, som tog Svaret paa Bøndernes Vegne, var gammel nok til at holde ham op med Snak, ved paa Skrømt at løfte ham til Skyerne, og indbilde ham, at Folket var ganske indtaget af ham. Det gav nu Anledning til et langt Ord-Skifte mellem Olav og Sællandsfarene, hvorved man trak Tiden ud, til omsider, da Olav Meende, omtrent at have Spillet vundet, En af hans Vagtmænd kom og meldte, at der var endeel store Seilere i Farvandet. Herved blev han alt noget tvivlraadig, men gav sig dog tilfreds, da Oldingen, langt fra at sige, det var nok Knud der kom, bad ham kun aldrig være bange for de Skibe, thi det var dem der pleiede at komme paa Handelens Vegne. Dog, lidt efter kom der nok et Bud fra Stranden med samme Beskeed, og skiøndt Oldermanden, hvis hele Tragten gik ud paa at giøre Fienden tryg, til han sad i Fælden, gientog sin forrige Forsikkring, fattede Olav dog nu Mistanke til hans Ærlighed, og skikkede selv et Bud ned til Stranden, med Ordre, at see vist til, om det var en Kiøbmands-Flaade eller Kong Knud. Som sagt saa gjort, Budet kom igien og meldte, at Havet skjuldes af Orlogsmænd, og strax opløste Olav Thinget med bittre Bebreidelser til Oldermanden, hvem han reentud kaldte en Løgner; men Denne blev ved at paastaae, det var sandt, hvert Ord han havde sagt, thi de, der nu kom, var netop de rette Kiøbmænd at handle med om Dannemark, som de holdt fal for godt Staal.</p>
		<p>Kun ved at lægge alle Aarer om Borde, slap Olav med Nød og Neppe ud til sin Flaade, og Knud lagde nu ind i <em>Havnen</em> med sin, for at unde det trætte Mandskab Natte-Roe, og Tid til at forfriske sig. Her fik han da Underretning om, at Omund var med en Hær brudt ind i Skaane, og at Ulv laae i Helge-Aa med Flaaden, hvorpaa han besluttede, selv at gaae imod Omund, og skikkede Søemagten hen at give Ulv sin Bekomst. Hermed gik det for saavidt godt, at Knud slog Omund ved Stang-Bjerg, baade sønder og sammen; men Anførerne for den Danske Flaade, som, ved Rygtet derom, bleve hidsige paa at give et Side-Stykke til Kongens glimrende Daad, vovede sig for yderlig, og kom galt afsted. Fienden havde nemlig paa et Sted hvor Aaen breder sig, og er som en stor Søe, sat sig fast paa en Holm, der laae, og for nu desfør at faae Fingre paa ham, gik de Danske op paa en anden Holm, lidt derfra, og forsøgde at gaae over paa en Flyde-Broe. Ulv befalede sine Folk, at holde sig rolige, mens de Danske tømrede, og først, naar Overgangen var begyndt, i god Afstand hilse paa dem med Spyd og Pile; thi, I skal faae at see, sagde han, at de baner sig selv Vei til Bunds! Imidlertid, saa, da Overfarten skulde til at begynde, fylkede Ulv, og lod som han vilde forsvare Strand-Bredden, hvorover de Danske blev saa hidsige paa Striden, at de glemde, de gik som paa natgammel Iis, og mylrede ud paa Broen, saa den blev forlæsset, og sank. Var de nys for hede, blev de snart for kolde, og fik tilbunds slaaet Vand i Blodet; thi det gik her, som sædvanligt ved slige Leiligheder, at hvem der ogsaa var nær ved at slippe op, blev trukket ned af de Andre, som vilde med, hjelpes vilde Alle, og kunde dog kun hjelpe hinanden af med Livet, Alle vilde de flyde oven paa, og gik derfor Alle til Grunde! Havde de været ledige og løse, det vilde svart hjulpet, men til Søes stikker man med Jern altid for dybt!</p>
		<p>Heraf seer man da, at Ulv slog ikke de Danske, men tog dem kun ved Næsen, saa deres Øine løb i Vand, og det var snildt nok af ham, at drage Fordeel af en Kiækhed, han manglede Kraft til at overbyde, ligesom det altid er klogere, at komme sovende til sin Lykke, end at arbeide sig fra den.</p>
		<p>Dog, for en Dag-Hænger er Natte-Roe kun Galgen-Frist, tænkde Ulv, og søgde derfor i Tide at slippe ud af Klemmen mellem Knud og hans Flaade, hvor han ikke kunde vente Andet end et trofast Tak for Sidst, som han ikke skiøttede om. Han indsaae imidlertid strax, at vilde han slippe heelskindet, maatte han lade Flaaden i Stikken, og dertil bekvemmede han sig, lod alle Stor-Skibene ligge, baadede om Natten Mandskabet i Land til nærmeste Kyst, og forstak sig der, det bedste han kunde; saa at, da de Danske kom i Dagningen og angreeb de fiendtlige Skibe, for at faae deres Skade oprettet, fandt de der ligesaamange Ulve som Ager-Høns. De vendte da tilbage med uforrettet Sag, hvorpaa Knud lod dem med Baads-Hager og Bund-Garn fiske de Druknede op af Søen, og stæde dem hæderlig til Jorde ved nærmeste Bye, nemlig <em>Aasum.</em></p>
		<p>Siden lod endeel Normænd sig kiøbe af Knud til at giøre Oprør mod Kong Olav, og formedelst saadan en fuul Gierrigheds Aand, blev det denne dyrebare Høvdings Lod, hjemme at falde for dem, der udenlands vare hans Støtter! For ei at rammes af samme Troløshed, forlod hans Broder Harald sit Fædreneland, og begav sig, langt bort, til Constantinopel.</p>
		<p>Over trende store Riger var Knud nu blevet Konge, hvorpaa han viiste sig i sin Glands for det Romerske Rige, giftede sin Daatter Gunnild med Kong Henrik derude, og gjorde kort efter denne sin Sviger-Søn en vigtig Tjeneste, ved at dæmpe det Italienske Oprør, som rystede hans Throne. For Resten skal Gunnild i dette Ægteskab være blevet Moder til en Søn: Magnus, hvis Held blev stort som hans Navn, og hvis favre, fyrstelige Afkom har glimret som Stjerner paa Tydsklands Himmel.</p>
		<p>Der nu Knud kom tilbage fra Tydskland, satte han sin Førstefødte: Harald over Engeland, sin anden Søn, Knud, over Dannemark, og Svenn, som han havde avlet med Alvive, over Norge, dog Alt, uden derved at giøre mindste Skaar i sin Vælde; thi uagtet hver af Sønnerne var Konge i sit Rige, forbeholdt Faderen sig dog, som Høi over Høi, den øverste Myndighed, og gav ingen Anden sin Ære. Sønnerne var desuden for unge endnu til selv at regiere, og sattes derfor under Værgemaal af tappre Høvdinger.</p>
		<p>Ved sin Kone Æstrids Forbøn kom nu Ulv paa Ny i Naade hos Knud, hvortil det meget hjalp, at hun kom i Barselseng med en Søn: den siden bekiendte Svenn; thi i Betragtning af denne sin unge Frænde, oversaae Kongen Faderens Troløshed, ja, forhjalp endog hans Syster til et anseeligt Giftermaal: med Godvin Jarl i Engeland, ved hvem hun blev Moder til trende Sønner: Harald, Bjørn og Toste. Saaledes haabede Knud ved Blod-Blanding at stifte Venskab imellem de forbundne Folkefærd!</p>
		<p>Paa samme Tid var det, baade at der blev to nye Bisper i Dannemark, Aage nemlig i Roeskilde, og Odinkær den Yngre i Ribe; saa og, at Gotskalk, en Slavisk Prinds med et stort Pund, kom og tog Tjeneste i Kongens Gaard. Samme Gotskalk var, imod Landsens Skik, holdt til Bogen af sin Fader, Pribisgneu, en meget christelig Herre, som ogsaa, skiøndt forgiæves, havde stræbt at bringe de frafaldne Slaver tilbage til Christendommen; men der Gotskalk hørde, at Sachserne, af Gridskhed paa hans Rige, havde myrdet Pribisgneu, kunde dog Videnskaberne ingenlunde dæmpe hans fnysende Vrede, eller Skole-Støvet hindre hans Fod fra at haste til Hevn. Han kastede da Bogen, og greeb til Sværdet, fandt, det var i Marken, ei i Skolen, han nu burde giøre sin Flid, Modet, ei Nemmet han nu burde øve, kort sagt: Naturen gik over Optugtelsen, det brusende Blod tillod ikke længere Ungdom at følges med Viisdom, de skildtes fiendtlig ad i Videnskabernes Forgaard, og som et Rov for medfødt Grusomhed styrtede Unger-Svenden rasende frem, ja, lod ikke af, før han i Strømme af Blod havde kiølet sin Harm. Da først var det, han tog Tjeneste hos Kong Knud, som immer brugde mange Folk, thi hans sædvanlige Følge, naar han reiste mellem sine trende Riger, var tresindstyve Skibe, hvoraf hvert førde en jernklædt Besætning af hundrede Mand. Denne sextusind Mand stærke Livvagt holdt om Sommeren bestandig Søen, til Rigernes Forsvar, men laae om Vinteren fordeelt i Borge-Leie, paa Kongens Kost, og trak deres visse Maaneds-Penge.</p>
		<p>Med Ulv havde det imidlertid taget en sørgelig Ende, thi paa den Høitid, som aarlig minder om Tiden, da Gud i Sønnen af Naade gav os det evige Liv: i Jule Hellig-Dage, var han i Roeskilde Kongens Giæst, og slog ved Drikke-Bordet om Natten saa aldeles Giækken løs, at han, pralende af sin Helte-Gierning, sang en Vise om de Danskes nysbeskrevne Undergang i Bølgerne. Yderst forbittret over denne Nid-Vise, der gav ham Spotten til Skaden, fandt Knud, at han, som i alle Mands Paahør broutede for Kongen af, at have skildt ham ved mange af hans fermeste Karle, havde derved forbrudt sin Giæste-Ret, og fortjende, at ligge paa sine Gierninger. Det skedte da ogsaa: ved Bordet, som han sad, blev Ulv, efter Kongens Befaling, dræbt af Drabanterne, og maatte lukke sine Øine, fordi han ei vilde tæmme sin Tunge. Saaledes fandt han sin Undergang i Vinen, medens han kvad om dem, der fandt deres i Vandet, det var da egenlig for sit eget Liig han sang; med sit Blod maatte han betale, hvad han tog for meget af de gyldne Bægere, han sank for det bidende Staal, hans skiærende Tunge udæskede, og fortjende jo virkelig for Viin at skiænkes med Malurt, aldenstund han høirøstet gjorde sig en Ære af det smertelige Tab, han ved at volde saa mangen tapper Ædlings Fald, foraarsagede sin Konge! Ikkedesmindre angrede dog Knud at have krænket Blodets hellige Baand, og gav sin Syster tvende Herreder i Mande-Bod, hvilke hun dog atter, som en Sjæle-Gave, skiænkede Kirken i Roeskilde, som er besynderlig indviet til den Hellige Trefoldigheds Ære!</p>
		<p>Vi nævnede nyelig Kong Knuds den store og kostbare Livvagt; men, hvad vi ei maa glemme, er, at Bekostningen var endda den mindste Byrde, man havde af denne, allevegne fra, sammenstrømmede Skare; thi hos de Fleste fandt man desværre langt mere Kraft end Sædelighed, og de, som i Krigen havde, med glimrende Bedrift, indlagt sig den høieste Ære, havde gierne lidet eller intet Øie for hvad der hædrer i Fred; saa Helten paa Val var Hundsvot i Sal, og man skulde have ondt ved at finde en Karl, med Dyd og med Djærvhed tillige. Betænker man nu derhos, at der i denne Sværm fandtes Mennesker af allehaande Folkefærd og Tungemaal, og høist ulige Sindelag, da kan man begribe, at de forligdes som Hunde og Katte i Kongens Gaard, og der vilde Noget til at skifte Lyd imellem saadan en Hob brydske Karle, der altid havde Nok at klamres om, da hver havde sin Orm, den Ene en slem Mund, den Anden et suurt Øie, den Tredie et ømt Øre, og saa fort videre. Imidlertid, da Kongen saae, det gik for galt, saa den Kiv og det Slagsmaal var nær ved at arte ud til Krig og Oprør, lagde han sig tilgavns derimellem, og satte, ved sin ypperlige Gaards-Ret, en Bom og Grændse for alt det Ustyr og glubske Uvæsen; ja, ikke det aleneste, men stræbde ogsaa at forvandle det Helvedes-Huus, der havde ligget imellem dem, til et venligt Stalbroderskab. Al den Frækhed, Splid og Uteerlighed, der havde leiret sig i Borge-Stuen, var det hans Agt at udfeie, saa Høviskhed blev Helte-Kiende, Dannished med Djærvhed Skik i Danner-Kongens Gaard; og denne viselige Indretning gjorde Knud efter Raad og Tilskyndelse af <em>Oppe Sællandsfar,</em> en Herre-Mand, som var <em>Hovedet</em> høiere end alle de Andre. </p>
		<p>Først, saa for at raade Bod paa det Ustyr, der var, naar de kom styrtende, og skulde til Bords, blev der fastsat, at hver skulde have sin bestemte Plads, og det efter, som han var gammel i Gaarde, saa han sad rigtig nok øverst, der først kom, men, vel at mærke, først i Kongens Tjeneste, og her kunde man da ikke sige, at de nye Koste feiede de gamle Venner ud.</p>
		<p>Havde Nogen Forfald, naar der blev kaldt til Bords, skulde hans Plads ligefuldt indrømmes ham, naar han kom, og var Bænken saa fuld, at der ikke kunde gives Rum, skulde den der sad paa hans Plads, vige Sædet, det Samme skulde dennes Sidemand giøre for ham, og saa fremdeles den Ene for den Anden, saa lang som Bænken var, hvorpaa den, som blev tilovers, maatte gaae sin Vei.</p>
		<p>Vilde imidlertid Nogen paa Trods forholde en Anden hans Plads, da bad den, som Forfang skedte, blot begge Sidemænd drages til Minde, og naar han, med dem til Vidner, klagede for Hof-Retten, blev den, der havde anmasset sig en Andens Plads, dømt at have sin egen forbrudt, saa han maatte rømme Gaarden, med mindre Kongen vilde lade Naade gaae for Ret; thi det lod sig giøre trende Gange, dog kun paa den Maade, at Synderen, hver Gang han havde sat sig selv op, blev flyttet neden for sin Sidemand. Saa skal man Lov læmpe, og med Strængheden forbinde Mildhed, saa man sætter Straf paa Skyld, men ei Pind for Bod.</p>
		<p>Fandtes derimod Nogen, som trende Gange var benaadet, fjerde Gang skyldig i samme Brøde, da hjalp hverken Løn eller Bøn: han maatte fra Bordet og hen i Skamme-Krogen, hvor Ingen af hans Medtjenere enten aad af Fad, eller drak af Kruus med ham. Hvem Skade ei giør klog, er uforbederlig, tænkde Lovgiveren, og dyb Foragt bør være Gienstridigheds Sold.</p>
		<p>For Resten sporer man i Alt, at Kongen har været meget øm over sine Drabanters Ære, og har gjort den Regning, at naar de forhaanede hinanden, ringeagtede de Høvdingen; thi samme Straf, som nysnævnt, var der sat paa adskillige mindre Forseelser, som: naar den Ene skiældte den Anden ud, eller for Alvor sprøitede ham i Ansigtet.</p>
		<p>Samme Straf kunde man paadrage sig ved Uretfærdighed mod sin Stalbroders Hest, thi ved det Kong Knud gjorde som oftest Søetog, var tit de Halve af hans Drabanter borte fra deres Heste, dem skulde de, der blev hjemme, passe tilligemed deres egne, og i den Anledning var det forbudt, naar man reed til Vands, at bruge meer end hveranden Gang sin Stalbroders Hest, saavelsom at give den Halmen, og sin egen Kiærnen. Hvo som herimod fire Gange forsaae sig, maatte enten i Skamme-Krogen, eller paa Porten.</p>
		<p>Det Samme var Tilfældet, hvis Nogen reed for Næsen af Stal-Broderens Hest, og plumrede Vandet, thi Kongen vilde nu ikke taale den mindste Kaadhed hos sine Drabanter, men have dem til at være Mønstre paa Høviskhed, og indbyrdes Velvillie.</p>
		<p>Endelig var der ogsaa samme Straf for den, der sov saa haardt paa sin Post, at man kunde tage Noget enten af hans Rustning eller Klædning fra ham; thi man fandt, at Kongen var kun ilde tjent med Krigs-Folk, som havde deres egen Rolighed kiærere end Rigets Sikkerhed, hvorover de var sat til at vaage.</p>
		<p>Dette var nu de mindre Forseelser, men strængere var Loven mod store Forbrydelser, saasom: at slaae sin Medtjener, det være sig med Næve, Staal eller Stav, rykke ham Haar af Hoved, eller vriste ham Noget med Vold af Haand, samt endelig at stemple mod Kongen; thi hvo som blev om Saadant lovlig overbeviist, havde sin Hoved-Lod saavelsom og sin Tjeneste forbrudt.</p>
		<p>I slige vigtige Sager var Retter-Gangen denne: Klageren stædtes for Kongen, og forlangde en Krigs-Ret sat, og derpaa lod han Sagvolderen trende Gange med to Mænd beskikke og indstævne. Havde den Anklagede Huus og Hjem, da blev Stævningen forkyndt een Gang der, og tvende Gange for hans Plads ved Kongens Bord, uden Forskiel, enten han var tilstæde eller ikke; men var han ikke bosat, da forkyndtes Stævningen alle tre Gange i Borge-Stuen for hans Sæde. Saasnart nu Retten var sat, traadte Vidnerne, som altid var tillige Stævnings-Mænd, frem, og gjorde deres Eed, baade paa at Stævningen var lovlig forkyndt, og at de vilde vidne, hvad de havde hørt og seet, som Ven og Fiende var dem lige kiære. Kun Øien-Vidner gjaldt, undtagen ved Sigtelse for Maiestæts-Forbrydelse, da Sagn gik for Syn; men naar Tvende havde aflagt en fældende Bekiendelse, da var der ingen Redning, og den Paagiældende maatte være skyldig eller uskyldig, det tillodes ham dog ikke at frie sig, enten med sin egen eller Kyndings-Eed, ja, langt fra at Noget kunde svække Vidnesbyrdets Gyldighed, ansaaes det for en halv Formastelse, blot at giøre Indvendinger derimod. Efter Vidnernes Udsagn fældedes da ufortøvet Dommen, uden videre Spørgsmaal agtedes den Anklagede for skyldig, og blev, efter Lovens Medfør, dømt fra Tjeneste, Ære og Gods, samt derhos gjort fredløs, saa at hvem der tilføiede ham noget Meen, var derfor lige gild og giæv. Ligesaalidt gjaldt Undskyldning mod Stævne-Maalet, thi Gien-Stævning var forbudt, og Forfald ændsedes ikke, aldenstund Indstævnte, om han ogsaa ti Gange var selv tilstæde, ei i mindste Maade kunde svække enten Dom eller Vidnesbyrd.</p>
		<p>Under hele Sagen var Kongen blot Tilhører, thi det ansaaes for upassende, at han, som var sine Mænds Værge, skulde giøre dem fredløse, og forkynde dem saa haard en Straf, som for troe Tjeneste havde forskyldt alt Godt af ham. Desaarsag henviiste han, naar Dom blev æsket, Sagen til Rettens Kiendelse, og først, naar den var faldet, tog han Ordet, og spurgde i Forsamlingen, om det var Alles Mening!</p>
		<p>Saasnart nu Dommen var saaledes stadfæstet, pleiede man at spørge Misdæderen, enten han vilde rømme til Søes eller til Lands; thi ligesom Kongen for sine Tjenere havde formildet Livsstraf til Lands-Forviisning, saaledes overlod han dem ogsaa to Ting at vælge imellem, for at Ingen skulde sige, ham skedte Vold i Kongens Gaard. Valgde han nu Søe-Veien, da fulgde hans forrige Medtjenere ham ned til Stranden, gav ham en Seils-Baad med Aarer, Øse og Levnets-Midler, og blev staaende paa Strand-Bredden saalænge de kunde øine Aarerne, hvis han roede, og Raaen, hvis han seilede. Derpaa gientoge de alle med een Mund den Forvistes Dom, og bad med Nidings-Ord ham times al Verdsens Ulykke; ja, ei blot haanlig, men ogsaa farlig var Afreisen, thi kastede Stormen den Fredløse atter i Land, kappedes hans forrige Medtjenere om at knuse ham som en Forræder.</p>
		<p>Valgde derimod Rømnings-Manden at flygte landveis, da fulgde Troppen ham til nærmeste Skov, blev staaende til han kunde være langt borte, og opløftede derpaa, tre Gange i Træk, et høit Skrig med Bulder og Vaaben-Gny, for at han ikke af en Feiltagelse skulde komme tilbage. Først, naar alt dette var nøie iagttaget, skreed man til det Yderste, og opfyldte med uigienkaldelige Ord det strænge Lovens Bud, hvorefter han, der havde selv udelukt sig af ærligt Kæmpe-Lag, maatte, udstødt med Skiændsel, vandre i Landflygtighed.</p>
		<p>Dog, uagtet man heraf seer, at Kongen ei tørstede efter Misdæderens Blod, men vilde, at hans Tjenere skulde frygte Skammen meer end Døden, saa fastsatte dog Loven, at mødte Nogen af Kongens Karle siden slig en Rømnings-Mand, og var et Spyd rigere, eller en Mand stærkere, da skulde han gaae ham paa Livet, hvis han ei, som Medskyldig, vilde dele hans Lodd.</p>
		<p>Saaledes gik det da til med Uddrivelsen af Kongens Gaard, men vil man nu vide, hvorledes man paa lovlig Maade kunde tilbagedrive Sigtelsen paa sin Ære, da var det kun i tvende Tilfælde mueligt, naar der nemlig fattedes tilstrækkeligt Beviis enten for Gierningen i sig selv, eller mod den Sigtedes Indvending, at han ikke vidste, det var en af hans Medtjenere han havde fornærmet. I saa Fald kunde den Anklagede frie sig med sin Eed, naar sex af hans Medtjenere vilde sværge med ham.</p>
		<p>For nu endelig ret at skiønne, i hvilken Ulykkens Afgrund de Elendige nedsank, som paa ovenmeldte Maade blev fældede og fordømde, maa man vide, at hermed fulgde en høitidelig Bandsættelse af Biskopperne i alle tre Riger, saa Gaards-Retten hvilede paa Alteret saavelsom paa Thronen, og Kirken satte sit Seigl paa Kongens Lov! Hvad Under da, at Lovens stærke Trudsel dæmpede Kiv, kvalde Stempling i Fødselen, og skaffede Kongen Fred i hans Gaard!</p>
		<p>Dog, man kalde det nu Mildhed eller Sløvhed, som man vil, saa have Kongerne siden ladet Strængheden fare, saa for nærværende Tid klarer Penge Alt, undtagen Kiep-Hug, der agtes for Hunde-Kost, og er derfor af Fædrene stemplet som den største Forhaanelse.</p>
		<p>Mærkeligt er det for Resten, at Kong Knud blev selv den Første, som brød den strænge Lov, ingen Anden vovede at krænke, thi i Fuldskab slog han en af sine egne Tjenere ihjel; men saasnart han kom til Eftertanke om det aabenbare Brudd, han selv havde gjort paa sin Lov, angrede han det bitterlig, lod sin Hird kalde sammen, steeg ned af Thronen, satte sig ydmyg paa Jorden, og befoel, at Retten skulde have sin Gang, da han var villig til at lide hvad Straf man vilde paalægge. Langt fra at trodse paa sin Konge-Værdighed, underkastede han sig saaledes, som Høvding, Krigs-Rettens Kiendelse, og valgde, heller ved Fornedrelse at vise sin Ydmyghed, end med Magt at forsvare sin Høihed; men sine Tjenere satte han derved i en piinlig Forlegenhed, saa de gik grædende fra Thinge, hen at grunde paa Raad for Uraad. De kunde ikke andet end finde det usømmeligt, at dømme Kongen efter Lovens Strænghed, og de indsaae tillige godt, at det vilde være deres egen Ulykke, thi, uden ham var de et afsjælet Legeme, et Rov for dem, de hidtil var en Skræk, ja, de indsaae, at tog man Høvdingen bort, var Hæren opløst, drev man Kongen ud, halshuggede man Folket, fældte man ham, da faldt det Hele. Raadvilde om hvorledes man skulde rede sig ud af saa vanskelig en Sag, og bange for, enten at dømme for mildt eller for strængt, besluttede de omsider, at lade Kongen straffe sig selv, som den, hvis Kald det var, med Herre-Dom at jævne Folke-Trætte. Saaledes blev da Kongen Sætte-Dommer i sin egen Sag, og fik, isteden for Straffen han ventede, Magt til, om han vilde, at frikiende sig selv! Sandelig, i mine Øine et lysteligt Syn, at see Undersaatter, i hvis Hænder Kongen lagde sin Skiæbne, række ham Spiret igien, af Frygt for, med rystende Haand, at misbruge den farlige Gave! Tilgivelig fandt de Kongens Brøde, som begaaet uden Overlæg i Hidsighed, og de syndes, han var noksom straffet, ved at styrte sig selv fra Thronen; men dog turde de ikke dømme ham saa mildt, som de ønskede, af Frygt for at synes ligegyldige ved Stalbroderens Drab.</p>
		<p>Saaledes frelstes da Kongen ved Omstændighederne fra den Fare, hans Misgierning havde styrtet ham i; Drabanterne gik til, reiste ham op, og satte ham igien paa Thronen, æskende hans Dom, som Voldgiftsmand over Kongens Brøde.</p>
		<p>Kongen gjorde, som de bad, og Dommen blev en Lov for Efter-Tiden i lige Tilfælde, da slig en Brøde skulde kunne afsones med Penge, naar den Skyldige erlagde nidobbelt Mande-Bod, nemlig trehundrede og tresindstyve Mark Sølv og ni Mark Guld i Gørsum: til lige Deling mellem Kongen, Drabanterne og den Dræbdes Frænder. Da Kongen imidlertid her var selv den Skyldige, deelde han sin Part af Bøderne mellem Kirken og de Fattige, der saaledes, som det sig burde, tilfaldt alle Kongers Konge.</p>
		<p>En mild Dommer! vil man vel sige, men dog ogsaa en gavmild Skyldner, og en Synder, som giennem Anger, Ydmygelse og Bod gik den rette Vei til Afløsning!</p>
		<p>Dette var for Resten baade den første og den sidste Overtrædelse af Gaards-Retten, som fandt Sted i Knuds Levetid, saa den satte virkelig en Dæmning for Oprør og Tvedragts-Aanden, aldenstund man hverken for Venskabs eller Frændskabs Skyld satte den en Voxnæse paa; istedenfor at man nu kan ligesaagodt gaae igiennem Kongens Gaard uskiændt, som giennem Helvede ubrændt, fordi man har givet den gamle Krigs-Tugt Afskeed; thi hvad skulde vel holde en Hob ryggesløse Krabater i Tømme, naar Loven er gjort stum, og den der skulde straffe Overtræderen tager ham i Forsvar! Hvem skulde troe det, at Fyrsterne i vore Dage kunde, uden at rødme, afskaffe en saadan Lov, hvis Gavnlighed Erfaringen i Tidens Løb saa fuldelig havde stadfæstet! men dog er det skeet, og hvorfor vel, uden fordi, at naar Borger-Krigens Storme rase, synke alle gamle Bygninger, selv de ærværdigste, i Gruus! Man burde imidlertid betænke, at Strænghed er alle Dage dog et bedre Raad mod en tøileløs, steilende Ungdom, end Kiælerie og overdreven Læmpfældighed; hvorfor ogsaa Knud, ved med Retfærdighed og Kraft at følge denne Grundsætning, fik dannet sin Hær til et Mønster paa Huus-Tugt!! Mønsteret blev ogsaa virkelig efterlignet, om ikke i Kongers, saa dog i Herremænds Gaarde, hvor man optog Indretningen, saavidt den der lod sig anvende, og blandt Andet den Skik, at hverken Hosbond eller Tjeneste-Folk kunde sige hinanden op, uden om Nyaars-Aften.</p>
		<p>Nu, at komme til Kong Knud igien, da havde han den Sorg, at miste sin Søn: Svenn, som var Under-Konge i Norge, hvorpaa den Gamle maatte selv sørge for dette Riges Bestyrelse.</p>
		<p>Siden gik Knud med en stor Flaade til Normandiet, for at tugte Rikard, som havde havt hans Syster til Ægte, men som en Grobian mishandlet, og endelig forskudt hende. Vel fik Knud paa dette Tog den sørgelige Efterretning, at nu var hans anden Søn: Harald, ogsaa død, men desuagtet fortsatte han dog med lige Raskhed Reisen, blev standhaftig ved sit Forsæt, og vilde ingenlunde fortjene det Skudsmaal, at have over huuslige Bekymringer glemt Rigets Bedste, og Høvdings-Pligten. Stærk som Fader, og kiæk som Høvding gik han frem, og lod Andre spørge, hvilken Steen der var tungest at vælte: Hjerte-Sorgen eller Fiendens Mure.</p>
		<p>Rikard turde ikke oppebie Angrebet, men flygtede til Sicilien, og skiøndt Knud maatte bukke under for Krigens Besværlighed, og saae en stærkere Fiende nærme sig, nemlig Døden, blev han dog ikke forsagt; men sammenkaldte sine Høvedsmænd, og havde, med Døden paa Læberne, endnu Aands-Nærværelse nok til at opmuntre dem. Han forbød dem nemlig, at vende hjem, før Kampen var ærefuld endt, forsikkrede dem om Seier, naar de toge Baaren med hans Liig paa deres Skuldre, og stillede sig dermed i Spidsen for Hæren, og, sagde han, naar saa Fienden er slagen af Marken, skal I tilbyde Rothemags Borgere Fred, paa det Vilkaar, at de skiænker mit Støv et hæderligt Hvilested inden deres Mure, et Forlangende, de sikkert med Glæde opfylde, naar de derved kan blive en seierrig Fiende kvit og Freden vis.</p>
		<p>Beundringsværdig, mener jeg, var den døende Konge, som til Trøst for sin ængstede Hær, ved klog Forsynlighed, vidste at udstrække sin Virksomhed over sine Dages Maal, og det til Sines Held, thi ei glippede hans Ord: hans Liig, omsvævet endnu paa Baaren af hans Aand, førde giennem Slaget de Danske til Seier, ret som om selv Dødens Lee ei mægtede at overskiære Baandet mellem Knud og Lykken!</p>
		<p>Der nu Seieren var vundet, gjorde de Danske Rothemags Borgere ovenmeldte Forslag, som de strax modtog, og skiænkede heller end gierne Knud et Gravstæd; hvorpaa Hæren, uden at medtage Andet end de nødvendige Levnetsmidler, drog seierrig hjem.</p>
		<p>Saaledes endte da Knud, en Fyrste, som blandt vore Konger, vel ei i Daad, men dog i Glands, er hardtad mageløs; thi medens Glemselen som Rust fortærede de gamle Kongers Ihukommelse, med deres Helte-Sværd, udbasunede overdrevne Rygter om Knuds Bedrifter ham som den Store, Rygtet vandt Tiltroe, og hans Navn opsvang sig derved høit over deres, som vel i Daad kunde maale sig med ham! Ja, ei sank hans Priis i Graven med ham, meget mere har hans Navn nu giennem Tidens Løb vundet Hævd paa sin Hæders-Krands, som aarlig grønnes med Bøgen, og medens Oldtidens Helte-Skare forglemt hensmuldrer i Støvet, forplanter sig Knud hin Riges høilovlige Ihukommelse usvækket til den sildigste Efter-Slægt! Dog, for Intet er det ikke saa, thi baade kiæk og gudelig var Knud, og bar for Kirkens Bedste samme Omhu, som for Statens, satte ei sin Hæder blot i krigerske Bedrifter, men tillige i gavnlige Fredens Sysler, gav paa adskillige Steder Kannikerne frit Bord, byggede nye Klostere, og sparede ingen Udgivt naar han derved kunde gavne Helligdommen, for hvilken han altid bar synderlig Ærbødighed. Det var da ikke blot i sin Gaard, men ogsaa i Herrens Huus han fordobblede Tjener-Skaren, og ved det han saaledes stræbde at fortjene Priis i Kirken saavelsom i Marken, forenede Straalerne sig til den skinnende Krands, som omslynger hans Navn!</p>
	</section>

	<section id="chapter-53"
		class="chapter"
		style="page: book-10">
		<h2>Harde-Knud.</h2>

		<p>Der Gamle-Knud døde, befandt Svenn Æstridsøn sig i Engeland, og han var forsigtig nok til strax at lægge Dansk Besætning ind i alle Fæstninger, for at ikke Lands-Folket skulde, i Tillid til dem, gribe Leiligheden og rive sig løs, inden Unge-Knud ankom.</p>
		<p>Anderledes gik det i Norge, thi saasnart man der spurgde Gamle-Knuds Afgang, vaagnede pludselig Skamfuldheden over at have fremmed Herskab, og hele Folket faldt fra Dannemark til Magnus Olavsøn, med det fortjende Tilnavn: den Gode. Saaledes blev da Magnus Konge, og maatte vel især takke Olavs Helligheds-Rye for sin Lykke; thi i Folkets besynderlige Yndest for Sønnen, seer man klarlig et Gienskin af Sindelaget mod Faderen.</p>
		<p>Ved Efterretningen om sin Faders Død og Norges Frafald, blev Unge-Knud høilig bestyrtset, og vovede ei at begynde Krig med Normændene, af Frygt for, at Engelskmændene skulde benytte sig af hans længere Fraværelse, til ogsaa at rive sig løs. Af to gode Ting, tænkde han, skal man vælge den største, men af to onde den mindste, saa heller maa jeg miste det lille Rige end vove det store. Han valgde imidlertid her det visse Tab, af Frygt for det blot muelige, og forligde sig ovenikiøbet med de Frafaldnes Høvding paa det Vilkaar, at den Længst-Levende skulde være den Andens Arving. Dette Forlig blev paa begge Sider besvoret, for at Rigerne fremdeles skulde giøre Eet, og Brøst ei Baand spilde; men det synes mig var en sær Grille af Knud, at han ikke heller lod hvert Rige være godt for sig, end spandt paa en Forbindelse mellem Dannemark og Norge, hvorved det ene Folk immer maatte blive det andet underdanigt; thi jeg gad nok vidst, om Dannemark ikke maatte tabe mere ved fremmed Herskab, end det kunde vinde ved fremmede Undersaatter. Ja det var, med Forlov at sige, noget nær en dum Streg man begik paa begge Sider, saaledes at sætte sit Fædreneland paa Spil, og lade et Lykke-Træf raade for, om det skulde hæves til glimrende Vælde, eller nedsynke i skammelig Trældom!</p>
		<p>Der nu dette var saa bestilt, drog Knud til Engeland, hvor Alt, ved Svenns Forsigtighed, var stille og roligt, men dog tog han sin Halvbroder Edvard, Emmas Søn af første Ægteskab, til Med-Regent, ikke fordi han havde ham saa kiær, men for ved slig Ædelmodighed at forebygge en muelig Opstand: stoppe Munden paa ham med det Halve, før han kom og forlangde det Hele. I Grunden agtede dog Knud Edvard ligesaalidt som han elskede ham, saa det var egenlig den høie Byrd og Engelændernes storagtige Hang til deres Eget, som gjorde Knud bange; thi Edvard selv var en daarlig Karl, og havde langtfra ikke Blod som Byrd.</p>
		<p>I Øvrigt være det Nok sagt om Knud, at efter to Aars Regiering, døde han.</p>
	</section>

	<section id="chapter-54"
		class="chapter"
		style="page: book-10">
		<h2>Magnus den Gode.</h2>

		<p>Der Knud var død, begav Svenn Æstridsøn sig til Dannemark, hvor han ogsaa haabede at bestige sin Frændes Throne, thi paa Engeland, hvor han efterlod den Danske Besætning, troede han sig sikker nok, deels fordi han stolede paa sine Nærpaarørende: Godvins Sønner, og deels fordi Edvards Dumhed og Dorskhed gjorde ham tryg. Kong Magnus forsømde sig imidlertid ikke heller, satte dristig sit Forlig med Knud mod Svenns Arve-Ret, og bemægtigede sig, med Indbyggernes Samtykke, Dannemark, som Noget, der efter Ord og Aftale var Guds og hans Eget.</p>
		<p>Her saae man da en Konge, blot paa Grund af et Testament, at tilegne sig et Rige, hvortil han var intet mindre end odelsbaaren, og her saae man et Folk, som, for Samvittighedens Skyld, fornægtede sit eget Kiød og Blod; thi de Danske, som havde Valget mellem tvende Medbeilere til Thronen, forskiød den Baarne og tog den Svorne, og vilde før tabe Fædrelandets Ære, end Ærligheden af Sigte. Ved at forbigaae de gamle Kongers Søn, og række Spiret til den Fremmede, stod de som Foragtere af Dannemarks Konge-Blod, men vilde heller det, end stande som Meen-Edere, thi de veiede Grundene ikke paa Skrømtens men paa Sandheds Vægt, og fandt, at høit var Herre-Bud, men høiere Guds Bud.</p>
		<p>O! hvilken levende Retfærdigheds-Følelse maa ikke da have hersket i vore Landsmænds Bryst, da vi see, den var mægtig til at overdøve Blodets Røst, og tale seirende den Fremmedes Sag! Ja, maatte vi ikke rødmende ønske, at Troen nu, da Guds Ords Lys skinner med Middags-Glands over Marken, maatte beherske os med samme Kraft og Vælde, som den beherskede Fædrene i Morgen-Gryet, da Lysningen dog kun var mat og dunkel!!</p>
		<p>Kun forgiæves stræbde Svenn at rygge Forliget, som en Daarskab, Knud i Vildelse havde begaaet, og han kunde gierne sparet alle sine grundige Beviser for, hvor <em>uklogt</em> det var, at et heelt Folk vilde lade sig binde af en uforsigtig Eed, og ikke heller bryde den, end bryde Staven over Fædrenelandet, fornedre det dybt fra sin glimrende Høihed, og trælle for dem, til hvis Herrer man fødtes. Han maatte sige, hvad han vilde, den Danske Samvittighed lod sig ei bestikke, men satte sin Paastand igiennem: at for Ærlighed skal selv Skjoldungen vige Dannemarks Throne!</p>
		<p>Tvivlede altsaa Magnus paa de Danskes Ærlighed, da fik han med Kronen Troen i Hænderne, men troede Svenn de Engelske for godt, da tog han Skade for Hjemgiæld, thi saasnart han var borte, fattede Harald Godvinsøn det Skurke-Haab at kunne skille ham ved Riget, og lagde Raad op med sine Landsmænd om at giøre, paa een Dag, et stort Giæstebud allevegne, hvor der laae Dansk Besætning, bænke og skiænke den med al muelig Æres-Beviisning, og derpaa, naar Vinen havde gjort sin Virkning, slaae hver Mand ihjel, om Natten, mens de sov Rusen ud. Det skedte ogsaa virkelig: de Danskes gamle Vælde, Frugten af tappre Fædres Kamp, i mange Aars Dage, gik paa en eneste Nat nu forloren, og vandtes aldrig siden af Sønner tilbage! Engeland derimod fik her ved Lumskhed igien, hvad det tabde ved Feighed!</p>
		<p>Glimrende stod nu Harald, som Knuseren af det Danske Aag, og den Engelske Friheds Gienføder, lod vel Edvard, ei for hans Dyds, men for hans Stamfædres Skyld, beholde Konge-Navnet, men reev selv Myndigheden til sig, og naaede da Spiret, skiøndt hans Stand ei tillod ham at bestige Thronen. Der sad da Edvard som et livløst Skilderie af sine Fædre, hilset ærbødig paa Skrømt, som et Skalke-Skjul, af de trodsende Store, Konge af Navn, men i Grunden sine Hofmænds underdanige Træl, og dog fornøiet med Skyggen og det blotte Skin af Kronen som de Andre bar! En egen Stats-Forfatning, hvor, som nu var Tilfældet i Engeland, den Ene hedder Styr-Mand, og den Anden sidder ved Roret: hvor Herre-Navn og Herre-Dom skal være gode, hver for sig, og komme ei hinanden ved!</p>
		<p>Imidlertid, var end Edvard fornøiet med Navnet, var Harald det dog ikke længe med Magten, men længdes efter at see sig selv paa Thronen, og blive en fuldstændig Konge, hvortil han fandt, der fattedes ham ei det Mindste, uden netop Navnet, Edvard førde, sig til liden Baade; og for da nu at faae sin Konge-Lyst fuldelig styret, tog Harald sig den Frihed, at begaae en nye Misgierning, og rydde Kong Edvard af Veien.</p>
		<p>Imidlertid besluttede Svenn, skiøndt hans Hjelpere var kun faa, at rykke i Marken mod Magnus, og prøve sin Lykke, men den blev tynd som hans Fylking; langt overlegen mødte og slog Magnus ham i Jylland, engang til Søes og engang til Lands, og da Svenn derpaa i Fyen, hvorhen han flygtede, saae, at han, uden at kunne vente nogen Hjelp, var til Spot for sine Egne, saavelsom for Fienderne, tog han Veien over Sælland til Skaane, agtende sig ind i Sverrig, hvor han tænkde at finde Rygstyd hos sin Fædrene-Slægt.</p>
		<p>Medens nu Magnus satte efter Flygtningen, baade til Lands og Vands, af alle Kræfter, fik han Efterretning om at Slaverne var pludselig brudt med en Hær ind i Jylland, paa Grund af, at en Slavisk Høvding havde paa de Danske Kyster mistet tolv Sønner, som var Sørøvere, og hvis Fald nu Jylland skulde undgiælde.</p>
		<p>Magnus havde nu tvende Fiender: En at hinde og En at møde, men, skiøndt han et Øieblik var tvivlraadig om, til hvilken Side han skulde vende sig, lod han sig dog ved Folkets Bønner bevæge til at vende om og føre dem an mod Rigets Fiende. Sandelig, det var store Ting af en udlændisk Høvding, at lade sin Med-Beiler gaae, og vove sit liv for et Land, hvis Krone vaklede endnu paa hans Hoved; men ved saaledes at opoffre sin egen Tilbøielighed for Dannemarks Ønske, vandt han ogsaa den Priis, at have lagt for Dagen: han var Riget nærmest.</p>
		<p>Saa drog da Magnus imod Slaverne, og Natten før Slaget skulde staae, omsvævedes han i Drømme af mærkelige Anelser om dets heldige Udfald, thi det bares ham for, at der kom En til ham, og sagde, at Seier skulde han vinde, og til et Sikkerheds-Tegn, før Hærene mødtes, nedlægge en <em>Ørn!</em> Der Kongen vaagnede og fortalde sin Drøm, fandt Alle den underlig, men snart tillige glædelig, da Synet stadfæstedes, og dette skedte, der man rykkede frem med Hæren, thi da fik Kongen Syn paa den Ørn, hvis Skygge om Natten havde flagret for ham, sporede sin Hest, og fældte Ørnen med et Kastespyd, alt som den bredte sine Vinger. Høit hævede sig Hærens Mod ved dette Lykke-Træf, tog Varselet for gode Vahre, og følde sig forsikkret paa, at som Ørnen skulde Fiendens Banner segne, og Drømmen saaledes ikke mindre i det Store end i det Smaa opfyldes. Lodden, syndes Alle, var nu klarlig kastet, fyrigt Mod tykdes dem da hellig Pligt, og med det straalende Billede af en upaatvivlelig Seier for Øie, ændsede de ingen Fare, men fløi til Slaget kappeviis, som til en Springe-Dands, angreeb ufortøvet, kæmpede i Varslets Aand for dets Ægthed, seirede, og sønderknuste Slave-Hæren.</p>
		<p>Dette Værge-Maal for Rigets Grændser, med saa lykkeligt og glimrende et Udfald, gjorde Magnus saa overordenlig elsket, at nu kaldte selv de Danske ham: den Gode, saa Krigs-Lykken gav ham her et Tilnavn, som ellers kun er Fromheds Løn. Han henvendte nu atter Opmærksomheden paa sin Medbeiler, og fandt naturligviis, at ligesaameget som han ved denne Leilighed havde vundet i Yndest og Magt, havde Svenn forloret, og syndes let at knuse nu, da ogsaa Almuens Hjerte var ham berøvet, og hans Kræfter langt fra at kunne voxe, daglig tog af ved hans Modstanders Lykke. Saaledes forlod nu, blandt Andre, Prinds Gotskalk, fra Slavenland, Svenns det seierløse Banner, som han syndes nu at have længe nok fulgt, saa han ei længer vilde tjene en Herre, hvem selv Haabet havde forladt. Han vilde desuden nu prøve sin egen Lykke, som han meende, kunde i al Fald ei være tyndere end Kongens, han hidindtil havde deelt, og stod ham dog maaskee bi til i det Mindste at hævne sin Fader. Regningen var ogsaa ganske rigtig, thi som han tabde før, saa vandt han nu hvert Slag, indtog med Sværdslag sit Fædreneland, og, hvad der endnu var ham kiærere end Seirene som bragde ham Magt og Ære; Lykken fulgde ham ind i Sachsen, hvor han tog blodig Hevn for sin Fader, og syndes da først, han kunde glæde sig i sin Vælde.</p>
		<p>Svenn var, som sagt, modløs flygtet til Skaane, hvorfra han agtede sig ind i Sverrig til sin Faders Frænder, men da nu Magnus i største Skynding satte efter ham, sprang, da han reed forbi Alstad, en Hare op, som kiøs Hesten, saa den slog sin Rytter af, og han faldt paa et Jord-Styd mod nogle skarpe Splinter, som gav ham hans Bane-Saar.</p>
		<p>Saaledes faldt da Magnus, og hans Liig blev bragt til Norge, hvor det hæderlig stædtes til Jorde i Trondhjems Konge-Grav. Svenn derimod reiste sig nu, fandt Hjelpen næst, der Nøden var størst, og blev ihukommet hos Gud, der al Verden forlod ham, saa, var han ved en synderlig Ulykke nedkastet i Støvet, da steeg han ogsaa paa Thronen ved et nok saa forunderligt Held.</p>
	</section>

	<section class="titlepage">
		<hgroup>
			<p>Dannemarks Krønike.</p>
			<h1>Ellevte Bog</h1>
			<p>Fra Magnus den Godes Død til Knud den Helliges.</p>
		</hgroup>
	</section>

	<section id="chapter-55"
		class="chapter"
		style="page: book-11">
		<h2>Svenn Æstridsøn.</h2>

		<p>Dannemark var nu en Stund at ligne ved et Skib, som kastes hid og did af Bølgerne; thi Svenn, som ei ved Helte-Gierninger, men ved et Lykke-Træf kom til at staae for Styret, var ingenlunde Mand for igien at oprette de forfaldne Sager. Hverken havde han Magt og Myndighed Nok, til ret at holde sine gamle Avinds-Mænd i Tømme, ikke heller var han livsalig nok, til at neddysse Forbittrelsen, og med det Gode vinde Folkets Hjerter; thi de Danske havde efterhaanden fattet et saa indgroet Had til ham, at de, for at faae deres Krig frem, tilsidesatte Rigets Bedste, og vilde heller, med Hænderne i Skiødet giøre Fædrene-Landet Skam end være Kongen behjelpelige til at redde dets Ære!</p>
		<p>Saaledes gaaer det: der vil gode Fingre til, skal gammelt Nag med Rod oprykkes; fra Yndest til Had er der tit kun et Trin, men fra Fiendskab til Venskab en Langeleeds-Færd; thi det holder hardt at bukke ærlig for hvem man med Flid har spyttet ad, og det slaaer sielden feil: jo hedere Feide, des koldere Fred!</p>
		<p>Oprundet af det gamle Had, kom da nu en Trodsighed til Syne, som immer næredes af hemmelig Misundelse, betog Kongen alt Haab om et udmærket Regimente, ja forringede endog, saavidt mueligt, det gode Lov, han ved Helte-Gierning fortjende; saa man vilde ære den forrige Konge i hans Grav, ved at foragte hans <em>Efter-Mand,</em> vise den Døde sin Hengivenhed paa den Levendes Bekostning.</p>
		<p>Noget af det Første, der skedte under Svenns Regiering, var, at Biskop Aage i Roskilde døde, og i hans Sted kom der en Engelsk-Mand, ved Navn Vilhelm, som havde været Hof-Præst og Haandskriver hos Gamle-Knud, og var i alle Henseender en ganske fortræffelig Mand, saa Stiftet fik i ham en baade høilærd og høiærværdig Biskop. Ikke desmindre blev det dog ved denne Leilighed mærkelig forringet; thi hidindtil havde Skaane bestandig ligget til Sællands Stift, men blev nu skildt derfra, saa Skaaningerne fik saa at sige, en halv Bispe-Stol, som de igien flakde midtad og gav to Nabo-Stæder hver sit Stykke. Det vil da sige med andre Ord, at Skaane, som før havde slet ingen Biskop selv, fik nu To for Een, og det fordi <em>Lund</em> og <em>Dalby</em> vilde begge have Æren, og i alle Maader holde hinanden Stangen. Af disse nye Bisper hedd den Ene <em>Hendrik</em> og den anden <em>Eivind;</em> men da saa Hendrik drak sig ihjel, lykkedes det Biskop Eivind i Lund at arve hans Titel og Embede, hvorved da alle skaanske Præste-Hoveder kom under een Hat, skiøndt Ret var det jo ingenlunde, at en Drukkenbolt af en Biskop skulde saaledes tage den uskyldige Menigheds Ære med sig i Graven. Imidlertid, det skedte: Han der holdt Maade, trivedes af hvad den Anden drak for meget, Hjorden fik Skam, fordi Hyrden var et Sviin, hvor Bispen drak sit Øl, der fik de Bærmen, ja, man kan sige: han drak tilligemed sit Liv baade Bispe-Stolen og Stadens Ære op.</p>
		<p>Dog, endnu et Ord! hvilken skammelig Død, om det saa var for en Bonde, end sige for en Biskop, hvis Navn er derved skiændet saa, at det vil være kun til Spot og Latter, saalænge Verden staaer! Fy ham, den Fyldevom, som i sit Liv vanærede og i sin Død udslettede det Hæders-Navn han bar, og forskiærtsede med Rette, ved sin Graadighed paa Verdens Bæger, Deelagtighed i Herrens Kalk! Skam og Skiændsel fik Standen af ham, som skulde den ære og pryde, og visselig var den forsmædelige Død han fik, kun Løn som forskyldt til en Mand, der levede i Suus og Duus, skiøndt det netop var hans Kald, at staae som et Mønster paa al Tugt og Ærbarhed; kun er det tungt, at Folket skal dele den Spot, hvortil hans Døds-Maade giver Anledning; saa Dannemarks Krønike nødes til at rødme ved hans Ihukommelse!!</p>
		<p>Førend vi nu gaae videre, maa vi betragte den Norske Harald fra hans glimrende Side. Han troede sig nemlig, efter sin Broders, Kong Olavs, Fald, ikke mere sikker i sit Fædreneland, og flygtede derfor til Constantinopel, men der dømde Keiseren ham, for et Mand-Drabs Skyld, til at kastes for en Drage, hvis Bid man troede, var, uden Undtagelse, dødelig for enhver Misdæder. Dengang nu Harald førdes ind i Fængselet, tilbød hans Tjener sig, af en sjelden Trofasthed, at giøre ham Selskab, ansaae sig for sin Herres Fostbroder, og vilde følge ham i Liv og Død. Efter nu at have afklædt og randsaget dem Begge, hidsede Taarn-Giemmeren dem virkelig nøgne og værgeløse ned i Hulen, men dog saaledes, at han, af Agtelse for Harald, lod ham beholde Skjorten paa, og lod sig end ydermere ved et Guld-Armbaand bevæge til at smide en Hob Smaa-Fiske ned i Hulen, baade for at Slughalsen dernede kunde for det Første have lidt at bide paa, og tillige for at der ved Skiællene kunde trænge som et Glimt af Lys ind i Hulen, saa Fangerne dog ei skulde trave aldeles i Mørke.</p>
		<p>Det Første Harald nu gjorde, medens Dragen med Graadighed faldt over Fiskene, var med Flid at sætte en Deel af de Dødninge-Been, der fandtes, sammen, saa de dannede en Slags Kiølve, og da det var skeet, sprang han gesvindt op paa Dragens Ryg, hvor han sad i god Behold, da Uhyret hverken med Hoved eller Hale var istand til at naae ham. Derpaa tog han sin Rage-Kniv, som han hemmelig havde ført med sig, og gav dermed Dragen et Snit i dens Navle, som var det eneste Sted, der kunde bide Jern paa, da hele den øvrige Krop var besat med steenhaardt Skiæl; og imidlertid gav Tjeneren med Been-Kiølven Bæstet det ene Dommedags-Slag efter det andet, til endelig Hovedet revnede, og Dragen døde. Den selvsamme Kniv, som Harald her brugde, kom gierne siden i Kong Valdemars Eie, hvis store Lyst det var at høre og føre gamle Fortællinger, hvorfor han ogsaa tit lod sine gode Venner skaade den Kniv, der nu var saa opædt af Rust, at den skar snart ikke meer end den saae.</p>
		<p>Dengang nu Keiseren hørde, hvad skeet var, faldt han derover i stor Forundring, lod Vreden fare, og fandt, at saadan en Kiækhed og Manddom krævede Skaansel; ja, ikke dermed nok, at han skiænkede Forbryderen Livet, han gav ham ovenikiøbet baade Skib og Reise-Penge at fare med, hvorhen han vilde, og lod saaledes Naade gaae for Ret i alle Maader, til et Vidnesbyrd, at han gav heller Dyder end Laster Løn som forskyldt.</p>
		<p>Nu kom da Harald hjem igien til Norge, indtog Riget, og vendte derpaa sine Vaaben imod Dannemark. Svenn forbiede sig vel ingenlunde med at gaae Faren i Møde, men han forhastede sig derimod, saa han blot med Jyllands Magt vovede ved Dyrsaa at byde hele den Norske Flaade Spidsen, hvoraf Følgen var, at han kom til Kort i Slag som i Tal, da Lykken holdt med den Stærkeste, og lærde Svenn, at de vinder ikke Alle som vover. For at komme ud af Heden, sprang ved denne Leilighed en stor Deel Jyder i Vandet og gik saaledes, ligesom for at være Døden vis, Fienden i Forkiøbet; thi han kunde jo dog ikke gjort dem større Skade, end de gjorde sig selv, med mindre de virkelig af to onde Ting ansaae det for værre at falde end at synke. Det maa man da vel troe, aldenstund de rystede saa stærkt for den ene Døds-Maade og greeb den anden med Begiærlighed, skyede Fienden, og begegnede sig dog selv med al muelig Fiendtlighed, med mindre det virkelig er behageligere, at opgive Aanden i Vandet end i Veiret, eller en voldsommere Død at dræbes end at drukne. Saameget er i al Fald klart, at man kan have Aarsag til at tænke Allehaande om saadan en Adfærd, thi naar man saaledes, mens man er i Heden, farer hovedkulds afsted, og omliver sig selv, hvem kan da vide, enten det skeer af Frimodighed, eller af Frygt, af Kiærlingerie eller Mandhaftighed; kort sagt: om man ender som en Helt, eller døer som et Bæst?</p>
		<p>Ikke længe efter dette Nederlag, da Svenn havde faaet Forstærkning saavel fra Skaane, som fra Siælland og adskillige andre Øer, løb han med sin Flaade ind i Havnen ved Viskaa, og lagde, da han saae Harald komme over sig, dristig ud paa Dybet imod ham. Vel saae de Danske strax, at den Norske Flaade var, i Størrelse, deres vidt overlegen; men, der kan, tænkde de, blive stærk Snor af faa Strenge, naar de snoes godt, og sammenkoblede derfor alle deres Skibe ud i een Række, saa der var nemt Samkvem, fra Ende til anden, hvor Hjelp gjordes meest behov. Det var da altsaa Meningen, at alle skulde staae Last og Brast døie Ondt og Godt med hinanden, at Enhver nu skulde desmeer skyde Livet op i sig, da han var her for, og maatte her an, og at der kunde være en Klemme paa hvem, der kanskee havde Lyst til at svige godt Lag.</p>
		<p>I dette Slag opførde Skialm Hvides Styrmand, <em>Aslak,</em> sig saa overmaade tapper og rosværdig, at Dannemarks Krønike skylder ham et priseligt Efter-Mæle:</p>
		<pre>Ved Viskaa, under Hallands Kyst,
Alt paa den brede Bølge,
Der voved Svenn en Kæmpe-Dyst,
Med Normænd: Nok i Følge;
Men Aslak bar Prisen for Alle!

Ja, mindes skal den Kæmpes Navn,
Mens Danmark har en Snekke!
At værge bold sin egen Stavn,
Var lidt kun for den Kiække;
Saa Aslak bar Prisen for Alle!

Hvor Fiender han saae fleest om Bord,
Der lysted ham at være,
Alt som en Piil derop han foer,
Og holdt saa Stand med Ære;
Ja, Aslak bar Prisen for Alle!

Ei brugde Hjelm den Kæmpe bold,
Ei Brynje-Ring om Hærde,
Kun med sit gode Dane-Skjold
Han trodsed Norske Sværde;
Saa Aslak bar Prisen for Alle!

En Eeg til Roer, den Morgen-Stund,
Han hugged sig i Skoven,
Men nu med den af Hjertens Grund
Han slog til Lyd paa Voven;
Ja, Aslak bar Prisen for Alle!

Sin Eeg han svang i Herre-Færd,
Som andre Sværd og Landser,
Han knuste hvad ham kom for nær,
Der hjalp ei Hjelm og Pandser;
Saa Aslak bar Prisen for Alle!

Han døved Sværd, han vakde Gny,
Skiøndt Træ mod Staal han førde;
Forbauset lytted under Sky,
Hver Kæmpe-Søn, det hørde;
Saa Aslak bar Prisen for Alle!

Det var saa underligt et Syn
For Normand, og for Dane,
At Kæmper stod, som ramt af Lyn,
Og glemde gammel Vane;
Saa Aslak bar Prisen for Alle!

Ja, er det sært, det er dog sandt,
De Bedste under Mærke,
Ei længer Lyst til Sværd-Slag fandt,
De saae kun paa den Stærke;
Saa Aslak bar Prisen for Alle!

De glemde selv at giøre Værn,
Saa slog det Syn de Giæve,
At blues maatte Staal og Jern
For Prygl i Kæmpe-Næve;
Saa Aslak bar Prisen for Alle!

Paa Folke-Tal var stor Forskiel,
Den vilde Aslak jævne,
Og Normænd det fornam fuldvel,
Han stævned efter Evne;
Saa Aslak bar Prisen for Alle!

Han med sin Eeg i Danmarks Skaal
Opretted Lige-Vægten,
Ja, veied op alt Norges Staal,
Med Blod af Helte-Slægten;
Saa Aslak bar Prisen for Alle!

Han gjorde Gavn den ganske Dag,
Lod sig det ei formene,
Til seierrig i Solbjergs-Lag
Ombord stod han alene;
Saa Aslak bar Prisen for Alle!

Hvo ikke faldt, dog ilde foer,
Og sprang i Død fra Dække,
Lod Helten bold med Ege-Roer
Kun styre Normænds Snekke;
Saa Aslak bar Prisen for Alle!

Han saaret var fra Top til Taa,
Men ingensteds til Døden,
Saa purpurklædt han tykdes staae
Med Glands i Aften-Røden!
Ja, Aslak bar Prisen for Alle!
</pre>
		<p>Saaledes lyder Fortællingen, som jeg selv vilde kalde utroelig, havde jeg ikke netop hørt den af Biskop Absalons egen Mund.</p>
		<p>Hvad Slaget nu videre angaaer, som første Dag blev uafgjort, da tog det nu en anden Vending, derved, at en Norsk Jarl uformodenlig kom sine Landsmænd til Hjelp; thi der Skaaningerne det saae, og vidste, at de Danske havde ingen Forstærkning i Baghaanden, blev de saa aldeles modfaldne og nedslagne, at de om Natten greeb Leiligheden til i al Stilhed at bryde Vennelag, og pakke sig. De kappede nemlig med Læmpe deres Fæste, havde underforede Aarer ved Haanden, og stjal sig paa den Maade bort, op ad Floden, den Vei de var kommet, hvor de saa i en Bugt, den første den bedste, lod Skibene ligge, og skyndte sig hjem over Land, ad afsides Veie; men skal og derfor høre ilde, saalænge som Dannemark staaer, og vist maa man sige, at hvem der var Skyld i saa skiændig en Flugt, brændemærkede ei blot sig selv men og hele sin Afkom.</p>
		<p>Der nu Morgenen kom, og Svenn med Bestyrtelse opdagede, hvilken Skam hans Folk havde gjort ham, rokkede det dog ingenlunde hans Standhaftighed; heller i Marken stole paa Haand end paa Hæl, tænkde han, og besluttede derfor, trods Fiendens Overlegenhed, i alle Maader at slaaes med Stumperne, og see, om han dog ikke kunde, ved sit eget Helte-Mod, afstryge sine Landsmænds Skam. Han trøstede sig nemlig ved, at høie Tal slaaer ingen Mand af Hesten; men han lærde dog snart, med ubodeligt Tab, at høiest Øine vandt i Vove-Spillet. I dette Slag kom, iblandt Andre, een mægtig Herre-Mand tilgavns i Knibe, og det var <em>Skialm Hvide,</em> som, i sine Dage, havde, saa at sige, hele Sælland i sin Lomme; ham stimlede Fiender i Flokke-Tal om, og fangede virkelig tilsidst, ikke fordi han jo værgede sig som den Bedste, men han blev aarladt saa længe, at Kræfterne forgik ham. Nu pleiede vel Fienderne ikke at spare hvem de fik Fingre paa, men med denne ypperlige Høvding gjorde de dog en Undtagelse, og var saa omhyggelige for hans Liv, at de satte ham i god Forvaring, og vilde ei besudle deres Sværd med saa høiadelig en Fanges Blod; thi nyt Uheld fortog ei gammel Hæder. Fangenskabet blev ei heller langt, thi under Giede-Søe fandt Skialm Leilighed til i Mulm og Mørke at smutte bort fra sine Vogtere.</p>
		<p>Saaledes havde da den Norske Harald, ved tvende store Nederlag, udmattet de Danske; men selv det var ham endnu ei Nok, saa han blev ved at være dem idelig paa Nakken, og pønsede kun paa at pine dem. Vel lod Kong Svenn ei Modet falde, og blev ei heller træt af bestandig paa Ny at ruste sig til det hærgede Fædrene-Lands Forsvar; men han havde bestandig Lykken imod sig, og undsaae sig ved at friste den, tredie Gang, med samlet Styrke i standende Strid, da han saae hen til Dannemarks dybe Saar, som Frugten af de tvende Slag han før havde vovet.</p>
		<p>Nu skedte det imidlertid, at der kom Splid imellem Godvins Sønner, som vilde Alle regiere i Engeland, og da den Ældste, Harald, havde Magten, gik de andre af sig selv i Land-Flygtighed, og vilde heller sidde bag Dørren blandt fremmede, end til Høibords der hjemme, hvor Broderens Herlighed skar dem i Øinene. Paa denne Udenlands-Reise kom de tilsidst i Lag med den Norske Kong Harald, hvem de kastede sig i Støvet for, og lovede med Haand og Mund, at kunde han skaffe dem Engelands Krone, vilde de bære den som hans underdanige Tjenere. Vel var det kun Rømnings-Mænd, som gjorde det Tilbud, men dog var Harald herskesyg nok til rask at bide paa Krogen, og satte Kaasen med Norges Flaade til Engelands Kyst. Hartad paa samme Tid blev Øen angrebet fra den anden Side, af Hertugen i Normandiet, og den Engelske Kong Harald, der saaledes var imellem to Ilde, vidste enstund ikke ret, til hvad Side han helst skulde vende sig, saa for et Øieblik havde Fienderne fri Spas, hvilket Normændene tænkte, var Tegn nok til Frygt, og drømde sig derfor saa trygge, at de lagde Harnisket af, og gav sig i Magelighed til at røve og plyndre; men saa kom Engelsk-Mændene, og havde nemt ved at slaae den adspredte Hær af omstrippende Flokke. Denne Seier gjorde de engelske saa krye, at de troede sig istand til Alt, og foer, buus, bas, paa Normannerne; men maatte ogsaa dyrt betale deres Dumdristighed, thi saa fuldkomment var Nederlaget, at Ingen vidste, hvor deres Konge var støien eller fløien, førend nogle Bønder siden opdagede ham i en afsides Vraa.</p>
		<p>Begge denne Konges Sønner begav sig nu strax, med samt deres Syster, til Dannemark, og langt fra at lade dem undgjælde, hvad Faderen havde forbrudt, lod Svenn dem nyde alt Godt af det Slægtskabs-Baand, der var dem imellem, og giftede siden Prindsessen med den Russiske Kong Valdemar, eller Jarislav, thi saaledes kaldte de ham ogsaa der hjemme; men <em>Valdemars-</em>Navnet var det, som kom atter op i vore Dage, baaret af hans Daatter-Søn; og her see vi da, hvorledes Konge-Blod fra Østen og fra Vesten maatte sammenrinde til et velsignet Konge-Væld for os, thi under Dannemarks Krone staaer Navnet, som en fælleds Prydelse for Russers og for Britters Kongelige Stam-Tavle.</p>
		<p>Der nu Kong Harald, ei uden Føie kaldt: hin Slemme, var død, da følde Kong Svenn, at hans Tugte-Mester var borte, og førde herefter med Kraft og Sikkerhed Spiret, som havde hidtil vaklet ham i Haanden; ja, man kan sige, at Dannemarks Konge-Snekke, som stod nys paa Grund, løb nu med Held deraf for fulde Seil; thi vidt og bredt gik der Ord af Kong Svenn som et Mønster paa Rundhed, Livsalighed og alle Fyrstelige Dyder; ligesom det da ogsaa var hans store Lyst at bygge Kirker op, at pryde dem, og i det Hele at forædle Guds-Dyrkelsen i Fædrene-Landet, hvor der endnu herskede saare megen aandelig Vankundighed! Skade kun, at Løsagtighed skulde fordunkle et saadant Konge-Levnets Glands, saa man maa fortælle, at ægte Børn efterlod Kong Svenn sig ei, men destofleer uægte, hvis Mødre var adelige Jomfruer, som han tog til sine Friller. Et saadant Kuld var Gorm og Harald, Omund og Svenn, et Andet var Ubbe og Ole, Niels og Bjørn og Bent, som slægtede Fader, ei Moder paa; og af bedre Herkomst var heller hverken Knud og Erik, disse den danske Thrones høie Prydelser, eller Syrithe, som siden blev gift med Gotskalk i Slaven-Land. Vel blev Svenn omsider kied ad sit liderlige Levnet, besluttede herefter bedre at tage sin Høihed i Agt, gav Frillerne Afskeed, og giftede sig med den Svenske Prindsesse <em>Gyde,</em> for, om mueligt, dog at lade ægte Afkom efter sig; men Gyde var saa nær en Frændke af ham, at et saadant Giftermaal fortjende at kaldes noget Andet, ikke Ægteskab. Istedenfor altsaa at afsige Løsagtigheden, satte han i Grunden kun Farve derpaa, eller slap dog kun Fanden og tog hans Oldemoder, thi skiøndt det var Synd begge Dele, var det Sidste dog værre end det Første; Bisperne Eivind og Vilhelm tav heller ikke til Sligt, og da Kongen ikke paa deres idelige Formaning vilde hæve den ulovlige Forbindelse, behandlede de ham som Kætter efter Kirke-Lovens Strænghed. Da det imidlertid ei heller frugtede, indklagede de Sagen for den Bremiske Erke-Biskop; og bad ham, som deres Foresatte, afsige den endelige Dom; hvorpaa han da ogsaa med velmeent Advarsel foreholdt Kongen hans store Synd, men fik kun det truende Svar, at slig en opblæst Tugte-Mester skulde klappes med Staal-Handsker. Hvor killen maa dog ikke den Drot have været, som flux foer i Harnisk med Trods mod den hellige Dom-Stol, saasnart han blev straffet, og vilde heller vende Kirken end en Kvinde Ryggen! Saameget gjorde virkelig den Trudsel, at Erke-Stolen flyttedes til Bremen, fordi Hamborg, hvor den hidtil var, laae udsat for Angreb fra Sø-Siden af; men derved blev det ogsaa, thi Biskop Vilhelm bekæmpede standhaftig Kongens onde Forsæt, og helmede ikke, før han ved sine christelige Formaninger fik Stormen dæmpet, og Kongen bragt paa bedre Tanker. Ja, saadan en Magt fik dog omsider Sandheds Ord over Kongens Hjerte, at de slukkede den urene Lue, saa han sønderrev det skammelige Baand, og forskiød sin Frændke; slog Vand i Blodet, og sagde forbuden Elskov Farvel. <em>Gyde</em> drog nu ogsaa hjem til sit Fædrene-Land, hvor hun i al Tugt og Ærbarhed blev graa under Sløret; thi gifte sig vilde hun aldrig meer, og sad Enke sin Livs-Tid, for i stræng Afholdenhed at giøre Bod for den utilladelige Forbindelse, hun fordum indgik. Derfor hendrev hun dog ingenlunde sin Tid i Ørkesløshed, men gjorde sit Fruer-Buur som til et Værksted for Smykker til gudeligt Brug, hvorpaa hun baade arbeidede selv, Dag ud og Dag ind, og holdt sine Terner til det Samme. Frugten heraf var, med saameget andet skiønne Alter-Tøi, det Mester-Stykke af en Messe-Hagel, hun forærede til Roskilde Dom-Kirke, som baade var overordentlig kostbar, og paa det konstigste udsyet og baldyret med deilige Sind-Billeder.</p>
		<p>Nu at komme til Kong Svenn igien, da satte han Meget i at have ærværdige Præste-Mænd om sig, og skiøndt han ingenlunde foragtede Lærdom, saae han dog især paa, hvad Levnet de førde; thi i hans Øine var det mere værdt at leve vel, end at læse godt, saa han, ved Præste-Valg, spurgde mere efter Dyd og Fromhed end efter boglig Konst, og fandt at Vennerne var sagtens kloge nok, naar de var gode nok. Saaledes var der blandt Andre en Normand, ved Navn <em>Svenn,</em> som stod overmaade høit anskrevet hos ham; skiøndt han var langt fra at være saa stiv i Papirerne, som han var dygtig og høilærd i Dyd og gode Sæder. Han havde været Lands-Dommer førend han blev Præst, og var meget veltalende paa Moders-Maalet, men en stor Stymper i Latinen, og det benyttede de andre Klerke sig af til at giøre ham latterlig; thi det var dem en Torn i Øiet, at han skulde, blot for sin Dyds Skyld, være mere anset hos Kongen end de med al deres Lærdom. For da nu ret at have ham til Nar, tog de, og skrabede et Par Bogstaver ud i Alter-Bogen, saa der i den Latinske Bøn for Kongen kom til at staae: muli, (som betyder en Æsel) istedenfor famuli, (som betyder en Tjener) og de fangede ham rigtig nok; thi han forstod ikke engang saa meget Latin, at han kunde lugte Lunten, men læste glatvæk: Guds Æsel, hvorover Lurendreierne da strax gav sig til at fnise, og brast endelig ud i en Skogger-Latter, som passede sig bedre i en Fjelle-Bod end i en Kirke; men aldrig saasnart var Tjenesten ude, førend Kongen greeb efter Bogen og saae da strax at der var nylig kradset i den, netop for at faae Bønnen læst galt. Han kunde da ikke Andet end høiligen ærgre sig over den lede Misundelse, som her havde drevet sit Spil, hvorfor han ogsaa sagde, at de havde meget mere Skam af deres Fingre end Svenn af sin Mund; men bie kun I lidt, Svenn skal snart kunne giøre Nar ad Jer igien. Svenns Avindsmænd fik da ingenlunde den Glæde, at skille ham i mindste Maade ved Kongens Gunst, men Alt hvad de udrettede, var, at han, efter Kongens Opmuntring, slog sig for Alvor til Bogen, reiste udenlands paa Kongelig Bekostning, indhentede der, med sit opvakde Hoved, fuldsnart hvad han havde forsømt, og lærde ikke blot at snakke Latin, men til Bunds at forstaae og forklare hvert Ord paa Romernes Sprog, i sin rette Bemærkelse og rigtige Sammenhæng. Borte var nu den knortede Bondagtighed, man havde skraalet paa, hans flydende Tunge var nu blevet sleben tillige, og til en mærkelig Stadfæstelse paa, at Lysten driver Værket, kom han, efter en kort Fraværelse, tilbage, som en saadan Mester i boglig Kunst, at de, der for et Øieblik siden beloe hans Vankundighed, maatte nu beundre hans Lærdom.</p>
		<p>Dette var nu den Ene af de tvende Præste-Mænd, som Kongen, i høiere Forstand, havde valgt til sin Liv-Vagt, og den Anden var Biskop <em>Vilhelm,</em> som blandt alle Kongens Venner indtog den øverste Plads, og skiønnede derpaa af inderste Hjerte, saa her var den kiæreste Yndling den troeste Tjener. Under disse Omstændigheder er det vidunderlig rart at see, hvor nidkiær dog Bispen og hvor ydmyg Kongen blev i Grunden ved at være, og et klart Beviis herpaa, er hvad jeg nu vil fortælle.</p>
		<p>Det hændte sig nemlig en Nyaars-Aften, ved et stort Giæstebud, som Kongen gjorde, at et Par Herre-Mænd, eftersom det blev Kongen forebragt, havde, over Borde, ladet falde nogle Ukvems-Ord om hans Majestæt, og <em>Svenn</em> som meende, der var intet Spørgsmaal om, at fuld Mund talde her af Hjertens Grund, blev derover saa opbragt, at han i første Hede, Nyaars-Morgen tidlig, lod Folk gaae ind i Trefoldigheds-Kirken, og dræbe Herremændene, midt under deres Morgen-Bøn. En egen Smag var det, at vælge Guds Huus til at myrde Mennesker i, og man skulde snart troe, at Kongen fandt, det var ikke Synd nok, at krænke Giæste-Retten, siden han med det samme brød paa Kirke-Freden, gjorde Bede-Huset til en Røver-Kule, og gav sin Hevngierrighed Tøilen, uden at tage enten Tid eller Sted i Betragtning. Denne Forgribelse paa Helligdommen gik, som det sig burde, Bispen nær til Hjerte, uden at dog Kongens Drabantere mærkede ham mindste Fortrydelse af, thi han tvang sig, og biede paa en god Leilighed til ret at give Løn som forskyldt. Derved blev det, indtil Guds-Tjenesten skulde begynde, og Kongen kom til Kirke, men istedet for da, efter Sædvane, at gaae Majestæten i Møde og indlede ham i Procession, mødte Bispen ham i Kirke-Dørren, iført sin hele Høitids-Dragt, med Hyrde-Staven i Haand, og formeende ham Indgang; thi i hans Øine var Den aldeles uværdig til at betræde det hellige Sted, som ved saa aabenbart et Brudd paa Kirke-Freden, havde besudlet det med sine egne Undersaatters Blod. Her gjaldt hverken Huldskab eller Venskab, Kongen maatte høre sig benævnt, ikke Kongelig Majestæt, men Menneske-Slagter, ja, ovenikiøbet opleve, at Biskoppen stødte ham med Staven for Brystet, og pegede saaledes eftertrykkelig paa, hvad det haarde Hjerte trængde til, som havde fundet Behag i den blodige Udaad. Her saae man da en Klerk, som glemde sig selv over Menigheden, vel vidende, at Vennen maa tie, mens Præsten taler, hvis Pligt det er at straffe Synden hvor den findes, og i den Henseende slet ingen Forskiel giøre paa Herre og Tjener, paa Ridder og Svend. Ja, skiøndt det alt var saare meget at nægte Kongen Kirke-Gang, saa gik dog Bispen endnu videre, og satte ham høitidelig i Band, ei paa hans Bag, men i hans eget Paahør, saa det er ikke nemt at sige, om det var med Haand eller Mund han kraftigst kundgjorde sin vidunderlige Djærvhed; men aabenbart er <em>det,</em> at han, sønderknusende baade med Haand og Mund, vældig bestormede Lasten i det Konge-Bryst, hvor han hidtil opelskede Dyden. Man seer, han holdt det ei for raadeligt, at opsætte Straffen for en saa i Øine faldende Misgierning, men dømde viselig, at man skal heller stemme Bæk end Aa, og rykke onde Urter op, før de slaae dybe Rødder, ja, hans gudelige Nidkiærhed lærde ham, at pludselig Strænghed var netop paa sit rette Sted ved en Forbrydelse, hvori Synderen, henrevet af rasende Vrede, saa hovedkulds havde styrtet sig. Saaledes maatte da den heltemodige Kirke-Værge handle, for paa eengang baade at opfylde sin hellige Embeds-Pligt, og straffe Overtrædelsen paa bedste Maade; thi havde han her lagt Fingeren imellem og undladt at bruge Strænghed, da havde han forraadt, hvad han kaldtes til at forsvare, og, som den der pleiede Venskab med Kirkens Fiende, fortjent det Skudsmaal: at han var bedre Hofmand end Biskop; ligesom man, paa den anden Side, maa tilstaae, at han bar et oprigtigt Venne-Hjerte under Fiende-Kaabe; thi han betalde Venskab og Fortrolighed, ikke med Vilds og Kiælenskabs den falske, men med den ægte af Sandheden stemplede Mynt! Med en god Samvittighed kunde da den inderlig sagtmodige Mand, et Øieblik, lade haard, og, til Kirke-Tugtens Haandhævelse, ligesom laane lidt Grusomhed af Overtræderen; og at han var Mand for sin Mund, standhaftig som djærv, det saae man, der Kongens Drabantere trængde frem, thi han ændsede ikke de skarpe Sværd, som blinkede over hans Isse; men stod som en Muur i Aandens Kraft: som en Præst, i hvis Hjerte Guds Kiærlighed brændte, og havde fortæret al Menneske-Frygt! Fred med hans Liv! raabde derfor Kong Svenn, hvem det var klart, at Biskoppen fnøs, ei for at trodse sin Drot, men kun for at giøre sin Pligt, ja, i hvis Hjerte Samvittigheden var vaagnet, saa han skammede sig meer over Synden end over Straffen. Derfor gjorde han end ikke sure Miner ved Beskiæmmelsen, men hørde taalmodig paa Straffe-Talen af hellig Nidkiærhed, og hastede hjem til sin Gaard, hvor han omskiftede sin Konge-Dragt med daarlige Klæder, for ogsaa derved at vise: han foretrak gudelig Bodfærdighed for glimrende Trods. I Kirkens Band, som han var, fandt han al Pragt usømmelig, aflagde derfor sin Kongelige Prydelse, iførde sig et Haar-Klæde, og viiste snart, at han i Sandhed bortlagde Spiret tilligemed Kronen, og var ei længer en formastelig Volds-Mand, men en ydmyg Christen; thi han begav sig nu, barbenet, tilbage til Vaabenhuset, faldt paa sit Ansigt over Tærskelen, og kyssede Gulvet andægtig. Saaledes vidste han med Beskedenhed og hellig Ærefrygt at dæmpe den Harme, der pleier saa frygtelig at reise sig, naar Æren fornærmes; thi, langt fra at hævne sig over den haarde Tiltale han havde mødt, stræbde han med Anger og Blussel at afsone sine egne forfløine Ord, som avlede den blodige Daad, hvoraf man da tør slutte, at havde han end forvildet sig ind i Misdæder-Lag, saa hørde han dog ikke hjemme der, og hvad han nu giorde med velberaad Hu, maa være Borgen for, at han begik sin Synd i Overilelse. Visselig, der hørde for en Konge ei liden Sagtmodighed til, først af sin Biskop at lade sig offenlig behandle efter Kirke-Lovens yderste Strænghed, og derpaa endog saa ydmygelig at bede om Forladelse, saa han kun forsvarede sig med Blussel, og undskyldte sig med Anger; men Sagen var, han vidste, at ikke Trods men Ydmyghed er Konge-Nøgelen til Naadens Dør i Herrens Helligdom, og pønsede kun paa at udslette Straffe-Dommen for sin store Synd med Fortrydelsens modige Taarer. Havde et lidet Angreb paa hans Ære frygtelig oprørt hans Stolthed, saa vakde dog og nu den store Beskiæmmelse Dyden i ham kraftelig, saa den betvang hans Stolthed, og lærde ham i dyb Fornedrelse at vise Kirken en Ærbødighed, som kunde opveie Formastelsen, hvortil han blodtørstig misbrugde sin Høihed! Herved kom han da ogsaa til at erfare en kirkelig Mildhed, der ei var mindre usædvanlig end den nylig prøvede Strænghed; thi ret som Bispen stod for Alteret, havde messet Kyrie eleison, og skulde nu efter christelig Skik, strax opstemmet med sit: Ære være Gud i det Høie, da holdt han pludselig inde, og bød sine Klerke standse med Sangen, fordi det blev ham meldt, at Kongen, som bodfærdig Synder, laae for Kirke-Dørren. Strax stod nu Biskoppen atter for Kongen, med Spørgsmaal om: hvi han var saa hidkommen? og aldrig saasnart havde Kongen til Svar bekiendt sin Brøde, lovet Kirke-Bod, og anraabt Sjæle-Sørgeren om Hjelp til Synds-Forladelse, før Bispen ufortøvet løste ham af Band, reiste ham i sine Arme, bød ham aftørre sine Taarer, aflægge Sørge-Dragten, og med Kongelig Frimodighed paa Ny iføre Konge-Prydelsen, thi sine egne Sorger, sagde han, maa Ingen føre med, naar han indgaaer at holde Høitid med Guds Menighed. Det skar nemlig den Guds Mand i hans Hjerte, at see Majestæten staae med nedslagne Øine ved Dørren, som en arm Synder, derfor talde han Trøstens Ord, og bad ham komme til Forsamlingen med opklaret Aasyn, og i Dragten som forkyndte hans høie Stand og Værdighed; thi han fandt, at Kirken havde ei meer Tiltale til en Konge, der havde straffet sig selv saa haardt: fornedret sig saa dybt, og teet sig saa angergiven. Saasnart derfor nu det Nødvendige ved Kirke-Boden var afgjort, bød han ogsaa alle Sangerne at udgaae i Procession høitidelig mod Kongen, hvem han da og selv modtog med dyb Ærbødighed, og førde, under hele Menighedens Jubel, giennem Choret lige op til Alteret!</p>
		<p>Saaledes godtgjorde han med sømmelig Artighed sin tilsyneladende Barskhed, og drog ved saa udmærket en Æres-Beviisning ligesom et Slør over Beskiæmmelsen. Var han stræng mod Forbryderen, da var han og desmere læmpfældig mod den Bodfærdige, hvem han i Bedrøvelsen flux kom i Møde med Trøst og Opmuntring, og bød for Alles Øine saa gladelig Velkommen, at han vel maatte glemme sin Sorg. Præstelig Nidkiærhed havde nu renset den Bolig, som Kongelig Grusomhed havde besmittet, Menigheden jublede over Kongens Ydmyghed, og dømde, i Betragtning af hans Anger, at, trods Forgribelsen, var han i Grunden dog langt mere from end grum; ligesom og Alle gav Bispen det Lov, at han havde gjort sin Pligt med Kiærlighed, og viist sig eens fra begge Sider, den strænge og den milde: saae rund paa Trøst, som ukarrig paa Straf. Mod Trods slog han Bom som en Kæmpe, men var som et Lam imod Blyehed, og vidste med et ægte Fader-Sind at forene Mildhed og Retfærdighed, thi det er rette Fædres Viis at bøie Trods og tage Ydmyghed til Naade, at revse Overtrædelse og kysse Anger!</p>
		<p>Der Biskoppen nu var kommet op til Alteret med Kongen, fuldbyrdede han strax den afbrudte Messe og sang sit: Ære være Gud i det Høie! for Kongens Omvendelse, med saadant Fynd, at Glæden giennembrød de mørke Sorgens Skyer, og straalede ham klarlig ud af Øiet.</p>
		<p>Man hørde nu intet Videre fra Kongen, før tredie Dagen derefter, men da gik han, i sin Konge-Dragt, under Messen op i høien Chor, lod ved Herolden høitidelig paabyde Stilhed, og skriftede derpaa aabenbarlig for Menigheden: bekiendte, at han havde grovelig forbrudt sig mod Kirken, priste Biskoppens Mildhed, som var saa snar med at tilgive, og løse Den af Band, som havde med Mund, om end ikke med Haand, gjort sig skyldig i saa stor en Formastelse, og kundgjorde endelig, at Hælvten af <em>Stevns-Herred</em> gav han nu Kirken til Bod for sit grusomme Bud.</p>
		<p>At Kongen saaledes ei holdt det sin Ære for nær, i Alles Paahør at gaae til Synds-Bekiendelse, forenede Kirken og Staten i et uopløseligt Stalbroderskab, og langt fra at synke, steeg netop Bispen ved denne Leilighed end høiere i Kongens Gunst, som godt forstod, at det var ikke Had, men hellig Nidkiærhed, som havde drevet ham. Saa elskede da Kongen sin Biskop herefter endnu høiere for hans beundringsværdige Strænghed, ligesom Biskoppen sin Konge for hans himmelske Ydmyghed, intet Spor saae man her af naadig Nedladenhed, men de omgikkes som Ligemænd, der af al Magt kappes om at tækkes og føie, tjene og ære hinanden, og det var deres Hjertes daglige Bøn, at hverken Liv eller Død maatte skille dem ad!</p>
		<p>Nu skedte det, der Kong Svenn var blevet en ældgammel Mand, at han fik sin Helsot i Jylland, og døde der, i en Bye, de kalder Soderup; men da han laae paa sit Yderste, samlede han sine sidste Kræfter, og forlangde af sine Tjenere, at de skulde føre hans Liig til Roskilde og jorde det der, ja, han lod sig ikke nøie, før de gjorde ham deres Saligheds Eed paa, at det skulde skee; thi i gamle Dage var der intet Sted, hvor Kongerne saa gierne, som ved Helligdommen hist, vilde leve og døe og hvile deres Been.</p>
		<p>Der da nu Kongen var død, blev hans Liig udført med megen Pragt, og var allerede i Sælland, førend Biskop Vilhelm fik Bud om at drage det i Møde; men da skyndte han sig ogsaa uden Ophold ind til Byen, lod Graver-Karlene hente til sig i Trefoldigheds-Kirken, og befoel dem at giøre tvende Grave: en til Kongen og en til ham. Graverne, som tænkte, at Bispen for Bedrøvelse ikke vidste ret hvad han sagde, svarede nu vel, at Grav er just hvad Døde behøve og Levende ei, men da forsikkrede Biskoppen dem, at de skulde jorde ham før Kongen, saa vis var han paa, efter Ønske, at døe med sin Ven. Herover blev Graverne som forstenede, og meende nu for Alvor at Biskoppen rasede; saa det var kun med Nød og Næppe, han fik dem truet til at lystre. Frisk og sund, men dog sin Død forunderlig vis, kiørde nu Bispen i flyvende Fart Liig-Skaren i Møde, og der han kom til <em>Topshøi-Ore,</em> befoel han sine Tjenere at fælde to særdeles ranke Stammer, som stod ved Alfar-Veien og gjøre en Løi-Bænk deraf. Tjenerne gjorde, som han befalede, og læssede Liig-Børen, da den var færdig, op paa et Par af de stærkeste Heste, alt i den Tanke, at det var til Kongen; men aldrig saasnart var Biskoppen nu kommet Skoven forbi, og havde hørt at Konge-Liget nærmede sig, før han bød Kudsken holde, stod af, udbredte sin Kappe paa Jorden, og lagde sig ned paa den, som til Hvile. Derpaa opløftede han sine Hænder mod Himlen, med ydmyg Bøn, at havde han paa nogen Maade tjent sin Skaber til Behag, han da maatte lukke sine Øine nu, aldenstund han dog langt heller vilde gaae i Graven, end lade sig ved Døden adskille fra sin Ven! Med disse Ord paa Læberne indsov han sødelig, som i en Vugge, og var brat hensovet, til et Vidnesbyrd, at sødere endog end Livets Lyst kan Venskab være!</p>
		<p>Det var nu Bispens Tjenere, der de havde længe nok forundret sig over, at deres Herre gav sig nu saa gode Stunder, gik de hen og vilde reise ham, men blev da vaer, at han var ikke mere. Saa uformodenlig fik man da dobbelt Sorg, og tvende Liig, af hvilke det Sidste blev til Begravelse det Første; thi det blev kiørt til Byen og kom da førend Kongens, som blev sagte baaret. Man kan da paa en Maade sige, at Biskoppen kiørde for sin kiære Konges Liig til Graven, hvor han ved sit Komme beviiste, at han var af de sande Spaamænd, og endnu mere af de sande Venner, som havde elsket Kongen for hans egen Skyld, og ei for sin; thi da kan man sige, at To var som Eet, naar ved den Enes Død den Anden taber Lysten til at leve, og længes efter Graven!</p>
		<p>Saa stædtes da nu de tvende Venners Liig høitidelig til Jorde, og det i Grav ved Grav, saa de kom rigtig til at hvile ved hinandens Side.</p>
		<p>I det vi nu vende os til Sønnerne af Svenn, er det at mærke, at den Ældste, <em>Harald,</em> var, hvad man kalder et Kiød-Hoved, og gik fra Barns-Been som i en Døs; men hvad Naturen havde nægtet ham, det havde den, hardtad med ødsel Haand, i fuldeste Maade tildeelt hans Broder: <em>Knud,</em> som var i Raad og Daad langt forud for sin Alder. Det var i Faderens levende Live, at <em>Knud,</em> som efter Aarene at regne, maatte endnu været skye for Skrald, gik som Høvding i Spidsen, hvor det gjaldt, og holdt, med Rigets unge Mandskab, Søen reen for Vikinger; ja, de glimrende Seire han vandt over Sember og Esther, fordunklede hardtad selv hans Faders Navnkundighed, og blev for hans Vælde sandfærdige Varsler. Immer paa Færde, aarle og silde, snart for at frede, og snart for at hædre sit Fædrene-Land, blev hans Legeme tidlig hærdet mod alle Krigens Besværligheder, hans Arm stærk til at føre Kæmpe-Sværd, og hans Helte-Rye saa stort, at man sagde: Knud den Store, som i ham er opkaldt, er ogsaa i ham lyslevende opstaaet, som med sin høie Aand, saa med sin gode Lykke! Da han nu tillige var en meget velskabt Unger-Svend, tvivlede, mens Faderen levede, Ingen paa, at jo Knud blev hans Efter-Mand; da det faldt af sig selv, at Mand-Dom giør Myndig; men nu, da Kongen var død, og man skulde vælge en ny, blev der dog Splid i Menigheden, ja Knud fik endog de fleste Stemmer imod sig, fordi man frygtede for, at hvad han ikke før havde sat Folke-Liv i Vove, det vilde han nu, om han kom til Regieringen. Det kalder man, at giøre Hvidt til Sort, saaledes at laste en Hæders-Mand for hvad der netop giør ham Ære, og isteden for at skiønne paa hans Fortjenester, haanlig nedsætte, hvad man høilig burde berømme. Hvem der nu hadede Knuds Kiækhed, som Noget, der gav Folk for meget at bestille, elskede naturligviis Haralds Dorskhed, som et Pant paa gode, magelige Dage, og saae heller Faaret end Løven paa Thronen, hvorudover da Enden blev, at man gav Skiftingen, hvad man nægtede Ædlingen, gik Helten forbi og kronede Krysteren. Vel fandt man selv, det var en egen Smag, som man ei godt kunde være bekiendt; men man tænkde at kunne sætte Farve paa det Hele ved at sige: det var ingenlunde af Uskiønsomhed, men blot af Ærbødighed for Førstefødsels-Retten, at man gik Knud forbi, og tog hans ældre Broder. Da nu imidlertid Skaaningerne, som havde bedre Forstand, bleve Knud troe, og vilde intet vide af den søvnige Harald at sige, blev et almindeligt Lands-Thing berammet, som skulde holdes ved <em>Iis-Øre,</em> hvor det vilde Hav har banet sig en Vei imellem Kysterne, som er især for Skibene kun smal, thi midtveis er der fuldt af blinde Skiær, som man kan see, naar Vandet falder. Her blev da Samlings-Pladsen for den Danske Flaade, men dog ei anderledes, end at de Skaanske laae for sig selv ved den østre Side, og Resten ved den Anden, ligesom da ogsaa Brødrene holdt, hver med sine Tilhængere, Thing paa forskiellige Steder.</p>
		<p>Nu stod da Harald frem i Kredsen af sine Jabrødre, og sagde, at han vilde gierne fundet sig i, at hans Broder blev ham foretrukket, naar det ei var for Alderens Skyld; men nu kunde han ei give sin Fødsels-Ret bort, da det var reent bagvendt, at den Ældre skulde bukke for den Yngre, og lad da være, Knud kunde synes fremmeligere i visse Maader, saa burde han dog, som den Yngre, staae tilbage. Desforuden, sagde Harald, var det meget urimeligt, om jeg skulde sættes til Side for min Godheds Skyld, og Knud have Fortrinnet, blot fordi han har plaget Folk, og opirret Rigets Fiender; thi det var at betale Godt med Ondt og Ondt med Godt, som kun viser liden Skiønsomhed. Endelig, føiede han til, saa, dersom jeg kommer paa Thronen, er der adskillige ubillige og strænge Love, som jeg vil afskaffe, og pleie Retten med al Mildhed og Læmpfældighed, som I synes bedst.</p>
		<p>Med saadant forgiftigt Smigrerie, og store Løfter om Guld og grønne Skove, stjal han Folkets Hjerte, saa de udraabde ham til Konge, og satte saaledes en Peer-Tot paa Thronen, som var knap værd at hilse paa en Vei, end sige at bære paa Hænderne, og løfte til Skyerne.</p>
	</section>

	<section id="chapter-56"
		class="chapter"
		style="page: book-11">
		<h2>Harald Hein.</h2>

		<p>Det var, som vi hørde, ikke ved lovlig Retter-Gang, eller uvildige Mænds Skiøn, men ene ved deres Tilhængeres Bistand, Brødrene vilde have deres Trætte om Thronen afgjort; og Følgen blev, at Almuen, som huede Haralds Sødtalenhed bedre end Knuds Helte-Mod, blev smurt om Munden med tomme Løfter, og gav Stymperen deres Stemme. Saasnart nu Harald saae, at han, med den blinde Hob, havde Magten paa sin Side, skikkede han strax Bud til sin Broder, om han nu vilde finde sig i Rimelighed: ikke mere tragte efter en Krone, der var bortgivet, men, efter Natur-Retten, vige for sin ældre Broder, saa han ikke ved Oprør og Borger-Krig ødelagde Fædrenelandet, og spildte dets gamle gode Lov; men lod heller sin Ærgierrighed fare, og bestyrkede den retmæssige Konge, hvis Medbeiler han længe nok havde vovet at være. Med disse Formaninger fulgde tillige Trudsler, som gjorde dem mere skikkede til at opirre end til at formilde den høibaarne Herre; medens Haralds Lokke-Duer fløi omkring mellem Knuds Tilhængere, og hværvede, ei uden Fremgang, for Harald, ved at lade Munden løbe rask om alle de store Forbedringer, der skulde skee i Lovgivningen, og det utvungne, lystige Levnet, man nu kunde vente. Deels med det Onde, og deels med det Gode fik man da omsider Spillet vundet, saa Knud stod tilsidst saa godt som Ene, og maatte være glad, han med sine tre Snekker, som var nu hans hele Herlighed, slap ind i de snævre Løb under Skaane.</p>
		<p>Saaledes gik da Helten glip ad Riget, hvis Grændser han dog havde dækket med sit Skjold og udvidet med sit Sværd, og skiøndt han nu fik Bud med den Beskeed, at vilde han vende tilbage til Fædrene-Landet, da vilde Harald dele det med ham, saa fortsatte han dog alligevel sin Flugt ad Sverrig til; thi at den Samme, der i hans Velmagt satte ham Kniven paa Struben, nu i hans Beknyttelse gjorde ham for Alvor saa glimrende Tilbud, det fandt han, var Noget, man kunde bilde Børn ind. For Resten lod han til, at ville skrive den Uret, ham var skeet, i Glemme-Bogen; thi, uden at blande sig videre i Danmarks Anliggender, vendte han sin Hu til Udførelse af hvad han i Faderens levende Live havde begyndt, og fortsatte med Eftertryk sine Tog til Øster-Leden.</p>
		<p>Der nu Harald blev mindet om at holde, hvad han havde lovet, holdt han et Statsraad, som varede i otte samfulde Dage, og brugde da sin Konge-Magt til at smigre Almuen, saa man fik Lov til at afslaae enhver Udfordring, og Midler i Hænde til at giendrive enhver Sigtelse. Hidtil havde nemlig al Indsigelse mod vidnesfast Søgsmaal været forbudt, men nu fik den Sagsøgde Ret til at frie sig med sin Eed; en Rettighed, man nu har faaet Hævd paa, og som vistnok begunstiger Enkelt-Mands Frihed, men har fordærvet Sæderne; thi da man ei længer behøvede enten Sværd eller Vidnesbyrd, men kun Benægtelses-Eed, for at giendrive Søgsmaal, stod Dørren aaben for de onde Begiærligheder, saa man gjorde, hvad man vilde, og svor sig fra Straffen. Tvekampene gik nu efterhaanden ganske af Brug, thi man fandt snart, at det var ikke nær saa farligt at giøre Eed, som at skifte Hugg; naturligviis, fordi man tænkde mere paa at slippe heelskindet, end at bevare en frelst Samvittighed. Ja, endnu den Dag i Dag er samme Begunstigelse de Danskes Øie-Steen, som de for ingen Priis vil miste, thi saasnart der røres ved den, farer de i Harnisk, rede til at offre Liv og Blod for deres gamle Rettighed.</p>
		<p>I Øvrigt gav vel Harald ogsaa strænge Love, men, for lutter Andagts-Øvelser, gav han sig aldrig Stunder til at holde dem i Hævd, ja han betog dem selv, ved mageløs Eftergivenhed, al deres Kraft og Gyldighed, saa Ingen brød sig om, hvad man ustraffet kunde overtræde. Han maa da vel have tænkt, at falsk Fromhed og hykkelske Bønner var Gud kiærere, end ærlig og alvorlig Bestræbelse for at rygte sin Kongelige Dont, og haandhæve Ret og Retfærdighed; men, som man veed, tog han mærkelig Feil, thi retviis Dom, det er den Røgelse, som Gud vil æres med af Jordens Konger; det er omsonst, at de spæge sig selv, naar Ondskab trives, ligge i Støvet, mens Frækhed brasker, og gaae til Offers, medens den Ringe er Voldsmands Rov. Unægtelig skal ogsaa Kongen, trods sin Høihed knæle for den Høieste, og dyrke ham, men derfor er det lige vist, at han, til sine Tider, har meer Ære af at sees paa Dommer-Sædet end paa Alter-Foden, og det betænkde Harald ikke; thi Kirke-Gang var hans eneste Bedrift, og med de største Forbrydelser saae han igiennem Fingre, saa alle hans gode Løfter var kun et Munds-Veir. Man kan ikke engang sige, at han lod Naade gaae for Ret, thi Misdæderne droges end ikke til Ansvar, og der fandt under ham slet ingen Retter-Gang Sted; saa aldrig har man i Dannemark havt mere Lov og mindre Ret, mere Loven og mindre Holden.</p>
		<p>Efter saaledes at have i to Aar været Konge af Navn, men ikke af Gavn, ja ikke engang i Adfærd og Dragt, sov Harald hen.</p>
	</section>

	<section id="chapter-57"
		class="chapter"
		style="page: book-11">
		<h2>Knud den Hellige.</h2>

		<p>Der Harald var død, besteeg Knud, ved sine Brødres Bistand, den ledige Throne, og besluttede strax med hele Rigets Styrke at ende den Krig i Øster-Leden, han alt i sin tidlige Ungdom begyndte, og havde, under sin Landflygtighed, fortsat efter Evne. Det er troligt, at han dreves dertil, mere af Nidkiærhed for Guds Ære, end af egen Begiærlighed, men dog var det ogsaa hans Lyst, ved en glimrende Bedrift at kundgiøre sin Ophøielse, og han stak nu ei heller Sværdet i Skeden, før han aldeles havde taget Magten fra Kurer, Sember og Esther.</p>
		<p>Efter saaledes at have afvæbnet Rigets Fiender, var det hans første Omsorg at lede sig en Dronning op, thi i Nabo-Laget fandt han Ingen fornem nok til at være sin Lige, og hans Hu faldt da omsider paa Ædele, Grev Roberts Daatter af Flandern, med hvem han avlede en Søn, der kom til at hedde Carl.</p>
		<p>Dog, hvad der gav ham meest at tænke paa, var de Stores Selvraadighed, som havde lagt Danske Lov paa Hylden, og gjorde, hvad dem lystede, et Uvæsen, hvorpaa Knud nu af al Magt stræbde at holde Styr, satte de gamle Love i Kraft paa Ny, og revsede med Strænghed enhver Overtrædelse, saa man maa sige: han sammensveisede igien Retfærdighedens brudte Sværd, afskurede Rusten, og lagde Staal for de sløvede Egge. Var Loven brudt, da hjalp hverken Byrd eller Blod, at Retten jo havde sin Gang; og hvem der ei bøiede den for Vild eller Venskab, det var Kong Knud, som meende, at et Baand der var blevet saa slapt, kunde aldrig holdes for stramt, og gik derfor i sin Faders Fodspor saa vidt med sin Strænghed, at Magen dertil var aldrig i Dannemark enten hørt eller seet, men tildrog sig da ogsaa derved et uslukkeligt Had af de Store i Landet.</p>
		<p>Med Loven holdt han tillige Kirken høit i Agt og Ære, og var dens Tjenere særdeles huld. Derfor, da han saae, hvor langt det var fra, at det grove, vankundige Folk viiste Bisperne skyldig Ærbødighed, gav han dem Plads blandt de Ypperste i Raadet, og skiænkede dem fyrstelige Rettigheder, Altsammen med velberaad Hu; thi han fandt, at hvem der beklædte saa vigtige Embeder, maatte æres derefter, saa det gik aldrig godt, at de sad nederst til Bords, som stod øverst i Kirken, og herpaa vilde han raade Bod, ved at lade deres borgerlige Stilling betegne deres høie Værdighed. Man tænke imidlertid ikke, det blot var Bisperne, han holdt i Ære, thi hele Præsteskabet havde ham meget Godt at takke, aldenstund han, dem til Ære og Villie, udgav den Forordning, at ingen Boglærd skulde svare for nogen verdslig Domstol, men kun for den geistlige Ret, der nu blev bemyndiget til at idømme de Skyldige Penge-Bøder, samt at kiende i alle Sager, som angik Brudd paa Kirke-Loven, saa disse ei meer maatte føres til Thinge. Ja, for at Præsterne ligesaalidt i det daglige Liv, som i Retter-Gang, skulde synke under deres Værdighed, blev det bestemt, at ingen Mand i hele Dannemark, maatte holde Huus-Capellan eller Hof-Præst, uden alene Kongen, Bisperne, og Kron-Prindsen. Endelig gjorde Knud sig vel ogsaa Umage for at skaffe Kirken sin Tiende af Bønderne, men til at begribe deres Skyldighed i saa Henseende, var de endnu ingenlunde noksom oplyste, saa det vilde slet ikke lykkes.</p>
		<p>Nu om Kirke-Bygning at tale, da havde Biskop Vilhelm begyndt paa Steen-Kirken i Roskilde, og hans Efter-Mand, den føromtalte <em>Svenn Norbagge,</em> lod ingenlunde Værket gaae i Staa; men var nu blevet færdig med Choret, saa der fattedes ikke meer, for at Kirken kunde indvies, end en Plads til Prædike-Stolen. Hertil saae imidlertid Svenn intet andet Raad, end at sætte den paa Biskop Vilhelms Grav, og flyttede desaarsag, med Liigsteen og Samt, hans Been, til det Sted, hvor de hvile nu; men deraf fulgde, at Natten førend Indvielsen skulde gaae for sig, drømde Kirke-Værgeren, at En kom til ham i geistlig Dragt, og bad ham hilse Biskop Svenn: om han ikke fandt, det var nok, at han, ved at fuldende Chorets Bygning, høstede hvor Andre havde saaet, og tilegnede sig alene Æren for et Værk, der dog egenlig var Vilhelms, siden han ikke engang kunde lade hans Been være i Fred, eller taale, at han hvilede ved sin kiære Konges Side. Var det i Øvrigt ikke, blev Skikkelsen ved, saa gudfrygtig en Mand, som det er, da skulde han vist selv faae at finde, hvad det giver, at forstyrre de Dødes Fred, men nu vil jeg styre min Harme paa den Deel af Choret, som han har bygget, og rive det ned i Bund og Grund. For Resten, lød det, vil jeg ikke raade Nogen herefter at forgribe sig paa min Grav, thi Skam skal de faae, som flytter mine Been! Med disse Ord løftede han Staven og stødte Muren, som tykdes den Drømmende flux at styrte, og den styrtede virkelig selvsamme Nat, hvorved Drømmen syndes stadfæstet; thi hvad den Ene saae om Natten i Søvne, det saae om Morgenen alle Folk lysvaagne. Det allerforunderligste ved den hele Begivenhed var imidlertid det, at Choret, da det faldt, ikke knusede Kirke-Værgeren, ja at han end ikke paa nogen Maade kom til Skade, skiøndt Stenene i hele Læs kom styrtende over ham. Bymændene, som ved det forskrækkelige Rabalder, kom paa Benene, flokkedes ved Kirken, og saae med stor Forundring hvad skeet var, de tænkde jo vel, at han der laae, havde faaet sit Bane-Saar; men blev snart bedre underrettet, da han, aldeles uskadt, kom krybende ud under Brokkerne, og nu betragtede Almuen ham med en Slags andægtig Beundring; saa man studsede vel mere over at Kirke-Værgeren stod sig, end at Kirken faldt. Intet Under derfor, at Mange troede som et Evangelium, hvad Kirke-Værgeren fortalde om sit Syn; men da han bragde Svenn Vilhelms Formaning, gav Denne kun smilende til Svar: ja, det er jo rimeligt nok, at den gode Mand, som altid var lidt hvas, er saa endnu, men min største Sorg maa dog nu være, at faae gjort i Stand hvad der er faldet ned!</p>
		<p>Saameget virkede imidlertid den Ting, at Biskop Vilhelms Grav blev siden urørt lige indtil vore Dage, men da saa Biskop Æsger skulde i Jorden, syndes Dom-Provst Herman og Arnfast Skole-Mester, at Vilhelms Grav var det hæderligste og bekvemmeste Sted, hvorpaa de ogsaa, med Amts-Provst Isaks Minde, kastede den op, og fandt med nogle hensmuldrende Been, Bispe-Kaaben ufortæret. Da nu Flytningen gik for sig, mærkede alle Tilstædeværende en særdeles sød behagelig Lugt, som vel ikke kunde komme andensteds fra, da de der havde taget Haand i med, ikke i hele tre Dage, alt det de end toede og badede sig, kunde blive den kvit; og man gjorde nu strax den Slutning, at den, hvis jordiske Levninger kunde dufte saa sødt, maatte vist være selv i Paradiis; men desuagtet smeed man, uden al Ærbødighed, den hellige Mands Støv i en Krog allernederst ved Been-Enden. En saadan Forgribelse løb imidlertid heller ingenlunde ustraffet af, thi Ophavsmændene for Udaaden kom dyrt til at betale deres Dumdristighed, og det alt eftersom de havde havt mere eller mindre Deel i Forbrydelsen. Herman blev, som han engang sad ved Siden af Biskop Absalon paa Lande-Modet, angrebet i Næsen af hvad man kalder Helvedes-Ild, fik en Rørelse, saa Mælet forgik ham, og levede ikke fuldt to Dage derefter, saa at ham blev paa tvende Maader den søde Lugt en Brand i Næsen. Arnfast kom ikke mindre sørgelig af Dage, thi han bar sig saa galt ad med en stærk Drik, han tog ind for Afmagt, at han styrkede Sygdommen istedenfor Legemet og fik Skade i Leveren, som han derpaa efterhaanden maatte hoste op, og døde efter tre Maaneders Forløb. Dog, ikke Nok med, at Biskop Absalon, der besøgde ham i hans Sygdom, saae med sine egne Øine Leveren i Stumper og Stykker, som Lægen havde samlet i et Bækken, han fandt tillige Arnfast meget angergiven, og hørde ham selv bekiende, at det var en Guds Straf over ham, fordi han havde forgrebet sig paa Biskop Vilhelms Støv, og foragtet hans Advarsel, hvorfor han nu til Bod vilde give sig i Kloster med Alt, hvad han eiede. Der Isak nu saae, hvordan det var gaaet begge hans Medskyldige, blev han bange for, at Raden snart vilde komme til ham, og stræbde med gode Gierninger at afvende Straffen, i det han med stor Bekostning stiftede et Jomfru-Kloster ved Frue-Kirke, og formanede der flittelig til Dyd og Ærbarhed; men ganske undgik han dog ikke Hevnen; thi han gik og svandt hen af en farlig Lunge-Sot, som og omsider blev hans Død. Alle Tre havde de foragtet gode Raad, og tog da med Rette Skade for Hjemgiæld; men ligesom der havde været Grader i Synden, saaledes blev der nu ogsaa i Straffen: Formanden fik en brad Død, og Følge-Svendene en meer og mindre langsom Tæring.</p>
		<p>Men, for nu at komme til Biskop <em>Svenn</em> igien, da lod han det ingenlunde beroe ved tomme Ord, men lagde ivrig Haand paa Værket, og holdt ikke op, før Roskilde Dom-Kirke paa Nye var i Stand, hvorpaa Kongen kronede Værket, ved at fæste et Mester-Stykke af en Krone over Alteret; thi, efter hans Tanker, havde Klenodiet sin rette Glands, ei hvor det nærede menneskelig Begiærlighed, men hvor det prydede Helligdommen.</p>
		<p>Paa samme Tid omtrent fik Biskop Eivind i Lund, ved Kongens Hjelp, Laurents-Kirken sammesteds færdig, og ved deres Indvielse fik begge disse Dom-Kirker store Beviser paa Kongens Gavmildhed. Saaledes maa man sige, at Kongen og Biskoppen kappedes om, hvem af dem der kunde giøre meest for Guds Skyld, da Talen var om at skaffe Underholdning til faste Sangere ved Laurents-Kirken; thi samme blev strax bragt tilveie ved Penge af Kongens Kasse, Kron-Gods, og en Deel af Bispe-Stolens Indkomster. Der nu Kongen paa den første Indvielses-Dag knælede for Høi-Alteret, skiænkede han Stiftets nærværende Biskop, til evigt Eie, Fjerde-Parten af Mynten, af det Kongelige Sagefald og Midsommers-Rente, og glemde derfor dog ingenlunde de andre Klerke, hvem han, for Chor-Tjenesten, afstod hardtad al Kongelig Rettighed af dem, der beboede Kirkens Gods, saa Alt hvad han deraf forbeholdt sig, var Volds-Bøder, Ledings-Giæld og hjemfalden Arv. Det var da ikke blot ved Gaver, men tillige ved særdeles Benaadninger, han gjorde sig fortjent af Kirken, og lod til ydermere Sikkerhed fastsætte og kundgiøre, at hvo som vilde prøve paa at rygge hans Bestemmelser, skulde være i den hele Danske Kirkes Band, hvilken Forsynlighed ogsaa har gjort, at hvor Mange der end siden har prøvet Styrke med den gamle Indretning, er den dog blevet i Kraft. Det var en Konge, om hvem man med Sandhed maa sige: sin Post, som en dristig og retfærdig Drot, forsvarede han allevegne, men hvor man saae ham i hans fulde Glands, det var i Kirken, som han tabde aldrig af Sigte, fordi <em>der</em> er Øie, som kiært er!</p>
		<p>Hvor villig Knud i Grunden var til, endog paa sin egen Bekostning, at lette Folkets Byrder, det saae man, da Landet var forlegent med de mange unge, vilde Konge-Sønner; thi, paa Ole nær, som var Statholder i Slesvig, tog han alle sine Brødre hjem til sig, og gav dem, af sin egen Lomme, fyrstelig Underholdning; men dog kunde han omsider ikke modstaae Lysten til at fornye sin Mynt, og føre Landet i Uleilighed. Det kunde nemlig ikke undgaae hans Opmærksomhed, at Dannemark, ved, siden Gamle-Knuds Dage, at lade Sværdet ruste, havde tabt sin forrige Anseelse; og for ret at ligne sin berømte Navner, fandt han det nødvendigt, ei at blive staaende ved Seirene i Øster-Leden, men at giøre sin Arve-Ret giældende til Engeland, hvis Tab var immer Tegn paa Vanheld. Han droges til Minde, at blandt alle Fædrenes Bedrifter var Engelands Erobring den, som især havde gjort deres Tapperhed Ære, lønnet Umagen, og udvidet Danskens Herredømme, saa den enkelte Øe havde været dem et mere glimrende Bytte, end hele Øster-Leden. Vanslægtninger, saa tænkde han, er jo Navnet paa dem, der ei tør træde i Stam-Fædres priselige Fodspor, og heller Hyrde ved et Led, end Konge i en Vraa! Thi vil jeg slægte Roden paa, som jeg er rundet af, og med tilsvarende Bedrifter opfriske den Danske Krones falmede Glands! det er mit Kald, ved Daad at reise, hvad der ved Dorskhed sank; min Faders Skygge maa jeg vende Ryggen, og følge Helte-Banen med Olde-Fædres Billeder for Øie!</p>
		<p>Dette sit Forsæt betroede nu Knud først i Hemmelighed til sin Broder Ole, som af alle Kræfter styrkede ham i det; hvorpaa han til Thinge gjorde det alle Mand vitterligt, og mødte almindeligt høirøstet Bifald, men hvad han ikke drømde om, var at Ole, hvem han dømde efter sig selv, og ansaae for sin trofaste, broderlige Ven, gik med Skiælmen bag Øret, og satte ham kun Blaar i Øinene. Havde Knud hørt Klogskabs Røst, da vilde han vel have fattet Mistanke til samme Broder, men hans egen Ærlighed gjorde det vanskeligt for ham, at tvivle paa en Broders Troskab, ja han forjog enhver saadan Tvivl med den Tanke: hvem skulde man vel troe, om ikke sine Egne! Hos Ole derimod havde Herske-Sygen ganske overvundet Broder-Kiærligheden, og under Hengivenheds Maske skjulde han det sorteste Forrædderie, der han, som henrykt over det herlige Forslag, raadte Knud til at sætte det i Værk; thi, langt fra at troe, det mægtige Engeland lod sig erobre, stolede han netop paa, at Knud ved dette besværlige Tog skulde giøre sig aldeles forhadt, hvorpaa han agtede med forrædersk Troløshed at betale sin Broder hans uskrømtede Kiærlighed. Han vidste nemlig godt, at Knud ved Retfærdighedens strænge Haandhævelse, som man var blevet afvant med, havde paadraget sig meget Uvenskab, og for nu end mere at opflamme Hadet, var det han pustede til, og skyndte paa en Ting, som han tænkde var Folket imod. Ene vilde Ræven imidlertid nødig være, og lagde derfor an paa at stifte en hel Sammenrottelse, som heller slet ikke faldt ham vanskeligt, da Herre-Mændene, hvis Vold og Hærværk Knud med sine strænge Love havde sat Pind for, tog med Fornøielse Deel i Oles forræderske Anslag.</p>
		<p>I den Tanke, at Alles Hu, som hans, stod nu til Helte-Gierninger, og ei til Nidings-Iid, løb Knud ind i Liim-Fiorden, hvor man dengang havde et nemt Udløb til Vester-Havet, som nu er tilstoppet af Sand-Banker, og her vilde han oppebie sin Broder Oles Ankomst; men det varede syv Lange og syv Brede, saa Hæren, som før var fyrig nok, blev nu baade leed og kied ad det hele Tog. Det var Vand paa Oles Mølle, som gierne saae, at Toget gik over Styr, thi skiøndt han aldrig manglede et rimeligt Paaskud, at undskylde sin Seendrægtighed med, saa var det dog lutter selvgjorte Forhindringer og Ræve-Streger, thi han trak netop Tiden ud, for at Kongen enten skulde fare afsted, og lade Riget staae ham aabent, eller ogsaa tøve saa længe, til Folket tabde Taalmodigheden og brød Samlaget, hvoraf da igien maatte følge, at Kongen enten saae igiennem Fingre med Rømningen, og tabde derved sin Anseelse, eller gjorde sig ved Straffen <em>almindelig</em> forhadt. Med saadant Skalke-Fund og Rænke-Spind, naaede han da ogsaa for saavidt sin Hensigt, at han virkelig enstund tog sin Herre og Broder ved Næsen, og fik Toget opsat, til Helte-Forsættet strandede paa Lumskheds blinde Skiær, i det hele Hæren blev omsider, ved den lange Nølen, aldeles uregierlig; men da nu Kongen, efter omsonst at have skikket Bud paa Bud efter Ole, endelig mærkede Uraad, lod han Flaaden ligge, og foer med et udvalgt Mandskab over Hals og Hoved til Slesvig. Det var en uventet Streg i Forræderens Regning, saaledes paa en Studs at drages til Ansvar, og da det ingen Art havde, hvad han i den første Betuttelse kunde frembringe til sin Undskyldning, ansaae Kongen det for Beviis nok paa, at han følde sig truffet, og befoel sine Svende at lægge ham som en Forbryder i Baand. Dertil svarede de imidlertid Alle med een Mund reentud Nei, de vilde ingenlunde saa skammelig forgribe sig paa Kongeligt Blod, men, naar det skulde være, heller slaae ihjel end tage til Fange, thi døe skal vi Alle, men Lænker skal kun Trælle bære, dertil skabdes ikke Konge-Børn! Hvem sporer ikke her, tilligemed den dybe Ærbødighed for Konge-Slægten, den stærke Modbydelighed for Baand og Lænker, som har altid været et Grundtræk hos Dannemænd, saa de endnu, den Dag i Dag, lod sig heller flaae end fængsle; thi større Skam kan, efter deres Tanker, aldrig overgaae <em>fribaarne</em> Mænd, og Døden er i deres Øine ti Gange mildere Straf end Beskiæmmelse: til hiin, sige de, fødes Alt under Solen, til denne derimod kun under den ulykkeligste Stjerne. </p>
		<p>Dog, da de Svorne trak sig tilbage, gik den Baarne frem, og Erik skildte Trætten ad imellem sine Brødre, ved at giøre, hvad den Gode bød, og den Onde forskyldte. Han følde da, at mellem Dyd og Last er intet Broderskab, at Blodets Baand maa aldrig trodse Rettens Sværd; naar man har brudt med Gud, har man forbrudt sin Høihed, og af Skarnagtighed sortner al Glands, som Byrd kan give. Uden at lade Navnet bedrage sig, saae han i Misdæderen ei meer en Broder, men Broder-Fienden, og dømde rettelig: før Konge-Søn faaer Trælle-Sind, er Konge-Blodet raadnet!</p>
		<p>I Lænker blev nu Ole bragt om Bord og ført til Flandern, hvor han, efter Kongens Ønske, kom i god Forvaring, men førend Rygtet herom kom til Flaaden, havde Forræderne allerede saa lumsk givet Hæren Hjemlov, ved nemlig at hviske til Folk, at da Kongen selv laae og syltede Valle, og var nu ovenikiøbet reist bort, saa kunde de ogsaa gierne tage hjem, hver til Sit. Det var ikke uden Aarsag, de fandt det raadeligst at følge Snig-Veien, og ægge Folket til selv at tage sig Orlov, saa det Hele kunde faae Udseende af et almindeligt Frafald, og Ingen i Særdeleshed sigtes som Hoved-Mand for Mytteriet; thi hvem der kunde overbevises om at have oprørt Folket paa Ledings-Tog, havde, efter Danske Lov, sin Boes-Lodd forbrudt, og skulde desuden enten landsforvises eller miste sin Hals. Nu derimod gik Alt under lukt Laag, thi Almuen, som var kied af Lange-Legen, og tænkde ikke længere end Næsen var, fulgde dumdristig Høvdingernes Indskydelse, og bildte sig bestemt ind, at nu havde de Lov som Lyst, og Ryggen frie; men saasnart Høvdingerne spurgde, at Ole, som skulde staaet i Spidsen, var taget ved Vinge-Benet, dreiede de paa Timen om i en anden Gade, og lod, som de var uden for det Hele. Kongen havde altsaa fri Haand, og skiøndt Spilloppet i Begyndelsen ærgrede ham, var han dog siden endogsaa glad ved at have faaet en god Leilighed til at udføre et gammelt Forsæt; thi det var nu hans Agt, at giøre det Hele til en Kirke-Sag, og lade Almuen bøde med at tiende, saa han brød sig kun lidt om at bære Skammen, naar det kunde blive til Kirkens Ære. Han lod nu derfor stævne til Things, stod frem, og begyndte med en Lovtale over Krigs-Tugten, som Noget, der altid havde særdeles bidraget til de Danske Vaabens Fremgang, thi, sagde han blandt Andet, det er gammelt Dansk at bukke for sin Over-Mand, og lægge vel paa Hjerte, at Konge-<em>Magten</em> er i Folkets <em>Haand,</em> at Hæren raader for sin Høvdings Ære, og at det kun er Giøglerie at byde, hvor Ingen vil lyde! Men, blev han ved, dog har jeg nu for nylig maattet friste en Beskiæmmelse, der aldrig før er mødt en Danner-Konge: som Uslinger, hvis Helte-Daad er Kryster-Færd, har man forladt mit Banner, og Mod paa Aske-Krogen har kvalt en stor Bedrift i Fødselen! Tilsidst, der Talen blev om Bøderne for den æreløse Undvigelse, bestemde Kongen dem til tresindstyve Lodd Sølv for hver Baadsmand, og for hver Styrmand otte hundrede: og der var ikke Een, som mukkede, men Alle lovede at rede for sig. Derpaa gjorde Kongen vitterligt, at alle disse Bøder vilde han give efter, naar man vilde forpligte sig til at yde Præste-Tiende; men til at svare derpaa, udbad Folket sig et Øiebliks Betænknings-Tid, som de ogsaa fik, og gik nu lidt til Side, for at lægge deres Hoveder sammen. De fandt strax, at det var kun haarde Vilkaar, de havde Valget imellem; men sagde imidlertid, som sandt var: ved at udrede Bøderne vil jo mangen Mand blive forarmet, men saa er de dog ogsaa betalt; skal vi derimod give Tiende, saa er vi allesammen ligesom Trælle, der maa immer betale, og blive dog aldrig giældfrie, og altsaa, da man af to onde Ting skal altid vælge den mindste, er det bedst at vælge, hvad der faaer snarest Ende. Det var da Tingen, de tænkde paa Fremtiden, og da det var klart, at den ene Straf ramde kun dem, den anden derimod tillige deres Efterkommere, vilde de heller have den første Skade end den sidste, og heller bøde selv for hvad de havde syndet, end lade det gaae ud over deres Børn. Ogsaa vilde de heller lade Pengene stryge, end Friheden springe; thi de betragtede ikke Tienden som Noget der blev givet for Guds Skyld, men kun som et aarligt Land-Gilde, de skulde narres til at yde, og havde altsaa Skam og Skiændsel af, da det derimod var en ærlig Sag, at betale hvad man var dømt til. </p>
		<p>Der nu Kongen saae, at Bønderne ikke vilde deres eget Vel, lod han, som om han med Strænghed vilde inddrive Bøderne, skiøndt han kun vilde skrække Folket til at give Tiende, reiste selv nordop i Jylland, og udskikkede to af sine Mænd: <em>Toste</em> nemlig, med Tilnavn <em>Snyder,</em> og hans Stalbroder <em>Hjort,</em> som skulde oppebære Pengene; men havde den Befaling, vel at giøre Udlæg i deres Eiendomme, som ei kunde rede for sig, men dog intet Beslag at lægge paa dem. Vedkommende overskreed imidlertid deres Fuldmagt, og udsugede Almuen, hvorover Kongens Fiender da ikke glemde paa Stævne at opløfte Røsten, tog Løgn til Hjelp, forestillede Alting endnu meget galere end det var, talde kun om hvad Tjenerne gjorde, ikke om hvad Herren vilde, tav med, hvordan Befalingen lød, og skreeg paa, hvordan den blev udført. Herved reiste sig da en saa almindelig Forbittrelse mod Kongens Fogeder, at man gjorde fælleds Sag mod fælleds Fiende, foer op, og slog Fogederne ihjel, ja da Almuen først havde begyndt at rase, lod den sig ikke dermed nøie, men dømde Herren efter Svendene, og vilde Kongen selv til Livs.</p>
		<p>Kongen, som meende, at Heden satte sig snarest, naar han var af Veien, oppebiede imidlertid ikke Angrebet, men flygtede til Slesvig, hvor han dog snart hørde, at <em>Vendel-Boerne</em> kun drev Spot med hans Flugt, og trodsede paa deres seierrige Vaaben, som det eneste Middel til igien at oprette den undertrykde Frihed. Der Knud nu saae, at Fienden stod for Dørren, at hans gamle Tjenere var hver sine Veie, og Tiden for knap til at giøre nye Udveie, besluttede han, at flygte videre, men paalagde sin Dronning at blive i Slesvig, til Sagens Uddrag, og da, hvis Lykken gik ham imod, strax, tilligemed deres unge Søn, at drage hjem til sin Fader, deels for sin egen Sikkerheds Skyld, og deels fordi det var et stort Spørgsmaal, hvad Folket vilde tage sig for med den umyndige Kron-Prinds. Derpaa drog Knud til <em>Fyen,</em> hvor han meende, Beltet skulde sikkre ham, men det var maaske netop dette Skridt, som kostede den fromme Herre Livet, thi det gav de oprørske Jyder frit Raade-Rum, og Mod til at vove, hvad det skulde være, saa nu brød det Uveir, der hidindtil kun hængde over Kongens Hoved, ret for Alvor løs. Det var imidlertid vel sagtens mest af Frygt for Straf, at Almuen drev Raseriet saa vidt; thi hvorledes kan man forklare sig det brændende Had til den hellige Mand, og den uslukkelige Tørst efter Konge-Blod, med mindre man forudsætter, at de ansaae Naadens Dør for lukket, og tog derfor den fortvivlede Beslutning, ei at hvile, før han var ryddet af Veien, i hvem de kun saae en frygtelig Hevner.</p>
		<p>Dog, hvad end Grunden var, saa nøiedes Jyderne ikke med at have drevet Kongen ud af deres Grændser, men besluttede at følge efter ham til Fyen; og, skiøndt Knud, ved Efterretningen om deres Overfart, fandt det raadeligst at søge Sælland, opgav han dog dette sit Forsæt, paa Forestilling af en vis <em>Blakke,</em> som besad hans hele Fortrolighed, og gav sig Mine af at være hans bedste Ven, men var dog i Grunden hans arrigste Fiende! Maatte jeg raade, sagde han, da skulde Kongen nu lade Kvinder flygte, og holde Stand i Odense; thi det skal knibe, før en Mand kryber i et Muse-Hul. Selv vil da jeg imidlertid tage hen, og see hvad Bønderne bestiller; maaske turde endnu hos dem et godt Ord finde et godt Sted, og sæt, at der var ingen Udkomme med dem, skulde jeg nok faae Kongen det meldt, mens det endnu var tids nok at flygte! Herved lod Kongen sig, som sagt, overtale; men da saa Blakke kom til Bønderne, var det langt fra, han rygtede sin Herres Ærende, og stræbde at mægle Forlig; thi han skildrede Kongen med de sorteste Farver, og ophidsede Almuen endnu mere imod ham. Kiør til, mens I har Svøben, sagde han, thi en Ulykkes-Fugl skal man skyde i Flugten! En Tyran er ingen Konge; hvem der værger mod Vold har Retten med sig; det er aldrig Synd, hvad man giør i en god Mening; at forsvare sit Fædreneland, er, al Mand-Slæt uagtet, en Kiærligheds-Gierning, og hvad der ellers vilde være en Last, bliver en Dyd, naar det skeer for det almindelige Bedste! Desuden, blev han ved, det maa nu briste eller bære, har I begyndt, maa I fuldende; glipper det, er I forlorne, gaaer det an, har I kronede Dage! Med saadanne Tale-Maader stod han og ophidsede Folket til Konge-Mord, og ham var det da, der sammenknyttede alle Hænder til at knuse Rigets uskyldige Hoved, ham var det, der, som en Djævel udaf Helvede, slog Olie i Oprørs-Ilden, saa den blev uudslukkelig; thi Medhold giør modig, og intet Under da, at de oprørte Bølger brusede frem til Ødelæggelse, naar han, som netop skulde dæmmet for dem, selv stak Digerne igiennem.</p>
		<p>Der Blakke kom tilbage, indbildte han Kongen, at nu begyndte Almuen at elske Rolighed, saa Stormen vilde sikkert lægge sig, naar de blot fik Vished om, at Kongen vilde lade Vreden fare, og Naade gaae for Ret. Kongen vidste i sin Troskyldighed aldrig det Gode han vilde giøre Overbringeren af saa glædelig en Tidende, overøste Forræderen med Gunst og Gave, og satte ham til Høibords hos sig, uden al Mistanke om, hvor skammelig Ræven misbrugde hans Tillid. O, hvilket Afskum var dog ikke han, der ei rødmede ved at sætte Splid mellem Konge og Folk, under Skin af at mægle Forliig, bar Bud imellem dem som en tvetunget Skielm, og førde begge Parter i Fordærvelse, aldenstund det var hans forgiftige Løgn, som forhindrede Folket fra at standse, og Kongen fra at flye!</p>
		<p>Næste Morgen udskikkede Kongen igien sin troløse Tjener, og begav sig derpaa ind i Sanct Albani Kirke, for efter Sædvane der at forrette sin Andagt, thi Gudsfrygt gik hos ham for Alt; han vidste heller ikke at det var Fædrenelandets Fiende, han havde udsendt med Freds-Ord til Folket, men bad til sin Gud, at han vilde skaane ham for at blotte Sværd til Borger-Krig og saare Danmarks Hjerte!</p>
		<p>Dog, medens Kongen bad, anvendte Forrædderen sin giftige Veltalenhed til at ophidse Folkets Tørst efter Majestætens Blod, og snart saae man de rasende, med ham i Spidsen, styrte frem, og stimle sammen trindt om Kirken. Da kiendtes det imidlertid, at Kongen havde ogsaa Venner, thi saamange af hans Tjenere, som det var mueligt at forekomme den mylrende Mængde, fløi ind i Kirken og op om Kongen, at dele hans Fare, og med deres Blod, om de maatte, at løse hans Liv. O, Kiærlighed, hvor est du underfuld! Dig var det, som bevægede de ædle Svende til at kappes her, hvor Døden stod ved Maalet, og Den var sikker nok, som kom for seent! Hvi styrtede <em>De</em> sig i Faren, som kun behøvede at skye den, for at redde sig, men ogsaa kun at trodse den, for vist at falde; hvorfor vel, uden fordi de elskede Kongen over sig selv! Af Kongens Brødre var det fornemmelig <em>Bent,</em> hos hvem man her saae Broder-Kiærligheden straale i sin hele Glands, thi han tog med velberaad Hu sit Stade i Kirken hos Knud, for at døe med ham; da Erik derimod, som ved en Side var blevet omringet af Fienden, fandt det urimeligt at holde Stand, hvor han omsider maatte bukke, og banede sig vældelig med Sværdet en Udvei giennem Klyngen.</p>
		<p>Saa var da nu Kirken omringet, og der Blakke saae, at Ingen vilde være den Første til at giøre Vold paa Fredens Helligdom, forsømde han sig ikke, men foer med sin Øxe mod Dørren, og viste saaledes Almuen paa eengang Vei til Kirke-Brudd og Konge-Mord. Han forfeilede heller ingenlunde sin Hensigt, thi nu fik Alle Mod til at storme Guds Huus og besmitte Helligdommen; men knap var Dørren opbrudt, før Blakke fik Løn som forskyldt, thi han faldt over Tærskelen, ramt af Bents det lynende Sværd, som strax var rede til at give Lands-Forræderen og Kirke-Nidingen hans Bane-Saar. Vel faldt og Bent omsider ved Dørren, hvor han stod og værnede med Løve-Mod; men hvilken himmelhøi Forskiel dog paa Blakke og hans Bane-Mand! Den Ene laae som en Niding paa sine Gierninger, den Anden som en sig selv opoffrende Helt paa Kiærlighedens Alter-Fod, og naar jeg derfor seer dem ligge ved hinandens Side, kan jeg dog aldrig tænke mig, at deres Blod sammenrinder, men det staaer altid for mig som tvende uforenelige Strømme, der flyde hver sin Vei: den ene som Edder, den anden som Viin.</p>
		<p>Hvad nu Kong Knud angaaer, da kunde hverken Blod-Bad eller Vaaben-Gny paa mindste Maade rokke hans Standhaftighed, og langt fra at røbe Tegn til Frygt, blev han ved at forrette sin Andagt saa rolig, som om slet ingen Fare var paa Færde. Ja, ikke selv af Dødens Piil lod han sig forstyrre i sin Andagt; thi der nu Kirke-Væggene, som dengang var af Træ, gav efter, og lod ham see Døden for Øinene, da gjorde han med dyb Bodfærdighed sit Skrifte-Maal for Præsten, og efterat have annammet Tilgivelse for alle sine begangne Synder, som han begræd med Angers salte Taarer, var han ei den, der gik et Skridt af Veien for sin Død, men gik den tvertimod med himmelsk Rolighed i Møde. Han kastede sig nemlig ned paa sit Ansigt, og blev der liggende for Alteret med udstrakte Arme, som et Slagt-Offer, der stille venter paa sit Bane-Saar. Det kom ved et Spyd, som skiødes til ham giennem Kirke-Vindvet, og giennemborede den Fromme, saa nu giengiældte han kongelig det blodige Offer, hans kiærlige Tjenere bragde, og ihvor mange Følge-Svende endog Bane-Spydet fik, rørde han sig dog ikke af Stedet, saa hvor han lagde sig, der laae han, til man bar ham afsjælet derfra!</p>
		<p>Dog, han udgiød sit Blod endnu med anderledes større Ære, thi da han, fordømt af Mennesker, frikiendt af Gud, maatte sige denne Verden Farvel, gik han did, hvor der er meget bedre; saa han kunde smile ad Forræderne, som drev ham kun fra Jorden op i Himlen, og nødte ham til at ombytte det skiøre Spir og den forfængelige Herlighed med Livets Krone og med salig Fryd i den evige Boelig! Derfor kunde Jorden heller ikke længe skjule stærke Glimt af hans Himmel-Glands; thi vel jublede Folket ved den Grav de med Angers Graad burde have vædet, det var dem en Lyst at haane den Døde; og at brændemærke hans Minde med Navnet: <em>Tyran,</em> var i deres Øine Nok til at sætte Farve paa det afskyelige Nidings-Værk, som om det dog i Grunden var en Almisse-Gierning; men dermed kunde de dog ingenlunde selv her forholde ham den Løn, som aldrig svigter hvem der streed den gode Strid, ei hindre Gud fra at lægge sin miskiendte Tjeners Uskyldighed klarlig for Dagen, og lade Efter-Skinnet bevise, han laae i sin Grav, som en nedgangen Soel! Ja, det er vist: med besynderlige Jærtegn frikiendte Gud den myrdede, giendrev hans arrige Fiender, og satte paa Graven hans Dyder i saa skinnende et Lys, at selv den forblindede Almue nødtes til at studse, og stræbde kun forgiæves, med Bagvaskelse, at værge sig imod den soleklare Sandhed, og at kaste Skygge paa hans Dyd, hvor den stod i sin Glands!</p>
		<p>Vist nok er det imidlertid, at Almuen med en besynderlig Haardnakkenhed blev ved at forsvare sin Misgierning, og skar med Fnysen Tænder, naar Talen var om, at ære som Helgen den Herre, der efter deres Mening faldt for Retfærdighedens Arm; Man saae vel Tegnene, men vilde ikke troe sine egne Øine, og vovede med verdslig Kløgt at trodse Himlens Røst, i det man paastod, at det var umueligt, at Himlen med Jærtegn kunde bevidne en Misdæders Uskyldighed. Saaledes vilde de, der udslukde hans Øines Lys, nu ovenikiøbet fordunkle hans Rygtes Glands, og som Ære-Tyve fuldende, hvad de som Konge-Mordere begyndte! <em>Kun</em> da, fordi Soel bryder ogsaa kulsort Skye, kun derfor maatte selv den meest haardnakkede Vantroe omsider give tabt, der Tegnene blev fleer og fleer, og Helgen-Mindet teede sin Kraft i Lægedom for mangehaande Svaghed; men fik man end saaledes Troen i Hænderne, indrømmede man dog heller ikke Meer, end hvad man ikke kunde nægte: nemlig Kongens Hellighed, og vedblev desuagtet at forsvare Drabet; thi, saa sagde man, det var ikke for Guds, men for hans egen Gierrigheds Skyld, han var os saa haard, og altsaa var det hans Anger, ei hans Dyd, der har gjort ham til Helgen: hans Gierninger fældte, men hans Taarer frelste ham! Heraf skulde da følge, at der var god Grund baade til at lægge ham i Jorden, og ære ham i Graven, ja det er forunderligt, at uagtet den Vildfarelse kom Landet dyrt at staae, groer dog endnu det gamle Nag i Konge-Mordernes Børn, og vil ikke lade sig udrydde; thi de kommer bestandig igien med deres gamle Vise, og siger, at Knud kom ikke i Himmerig for det Gode han gjorde, men for de Taarer han fældte, og deraf kan man slutte, at, kalder de end Knud en Helgen, kommer det dog aldrig inden for deres Tænder.</p>
		<p>Hvad derimod den udvortes Dyrkelse angaaer, da har den, lidt efter lidt, fra den lille Kiøbstad af, udbredt sig næsten over hele Verden, og efterat man havde først enstund i Odense paa egen Haand gjort Høitid ad hans Dyd og Jærtegn, satte Kirken ham omsider offenlig paa Helgen-Listen. Jærtegns-Kraften har ei heller, selv den Dag i Dag, holdt op at forherlige hans Navn, og i Velsignelse forkynde, at han fik Sind til at betale Ondt med Godt, thi, optaget og indlemmet i den himmelske Hær-Skare, omsvæver han Fædrenelandet, og er, hvad han paa Jorden stræbde at være: Dannemarks Skyts-Aand! Derfor skal hans Navn, som Helgen-Krandsen omstraaler med Glands og omdufter med styrkende Sødme, altid være en Prydelse for Dannemarks Krønike; ja, saalænge Dannemark staaer, skal Danske sætte en Ære deri, at de er den Frommes, den Herliges Landsmænd, hvis Skiæbne saa klarlig stadfæster, at de mørke Øieblikke, som Verdens Avind kan skabe de Fromme herneden, giengiælder Himlen rundelig bag Graven med Lys og med Glands!!</p>
	</section>

	<section class="blank"></section>

	<section class="titlepage">
		<hgroup>
			<p>Dannemarks Krønike.</p>
			<h1>Tolvte Bog</h1>
			<p>Fra Knud den Helliges Død til Erik Eiegods.</p>
		</hgroup>
	</section>

	<section id="chapter-58"
		class="chapter"
		style="page: book-12">
		<h2>Ole Hunger.</h2>

		<p>Saasnart Dronning Ædle fik spurgt, hvor ynkelig hendes Kongelige Hosbond var kommet af Dage, tyede hun hjem til Flandern, med samt sin umyndige Søn; men lod dog begge sine Døttre blive her. Den Ene af disse Konge-Døttre: <em>Inger,</em> blev siden gift med <em>Folke,</em> en af de ypperste Svenske Herrer, og avlede med ham tvende Sønner: Bent og Knud, og blev altsaa Far-Moder til den endnu levende Hertug Børge i Sverrig og hans Brødre; den Anden: <em>Sidsel,</em> fik Erik, som var Statholder i Gothland, og havde med ham to Sønner: <em>Knud</em> og <em>Karl.</em> </p>
		<p>Til Kong Knuds Eftermand forlangde Jyderne, med stor Forhippelse, hans Broder Ole, som stod høit anskrevet hos dem, fordi Krage søger Mage, og de ansaae ham for deres gode Stalbroder, som vilde vide at skiønne paa, hvad det havde kostet dem at skaffe ham Riget; og som overhovedet var den Eneste af Knuds Brødre, der i deres Øine var Æren værd, da Ingen af de Andre kunde siges fri for at have elsket Knud. At der dog imidlertid fandtes Een imellem dem, som havde en besynderlig Kiærlighed til Ole, seer man deraf, at da Talen var om, at faae ham løst ud af Fangenskabet, for at sætte ham paa Thronen, og man ikke havde Pengene ved Haanden, tog <em>Niels</em> sig paa, at være Gidsel indtil Videre, og det maa man vel kalde et Venne-Stykke, at han tog Bøilen om Benet, for at Broderen kunde faae Krone paa Hovedet..</p>
		<p>Saaledes blev da Ole Konge, og med Fornøielse gav nu Enhver sin Skilling, for at skaffe Løse-Pengene til Veie, og faae Gidselen tilbage; men det var, som om han med Giælden havde taget Ulykken paa sig, og førde den nu med sig hjem fra Flandern til Konge-Morderne, hvis Lader og Punge var aldrig saa fulde, de blev jo nu tomme. Ja, medens Danmark, i Dands for den nybagte Konge, nedtrampede haanlig den Afdødes Grav, trak Uveiret op over Landet, paa Vink af Ham i det Høie, som hader Ondt, og kan vel tillade, at Lasten brasker, men aldrig længe! Spag blev nu Mængden, som nys var kaad, og de som i Ondskab vilde eens Brødre være, maatte og nu under Straffen eens Ret nyde; thi den store Hevner, hvis Arm rækker længere end alle Rettens Sværd i Menneske-Hænder, lod i en Række af Aar, netop saa lang som Knuds Regierings-Tid, utimeligt Veirlig rase, og ramde derved, som Han vilde, ei blot hist og her, men overalt. Den kolde Mai giør det varme Loe-Gulv, men nu fik man svedne Agre, i Vaar og Skiær-Sommer, af Hede og Tørke, saa der blev hartad hverken Ax eller Straa, undtagen i Sidder og sure Huller, og naar saa Høsten kom, fik man øsende Regn og styrtende Vande. Ja, al den Væde man sukkede efter forgiæves ved Midsommer-Tide, den fik man, og Meer, naar man helst havde Sit paa det Tørre, ved Bartholemai; thi da blev det ved uophørlig at regne, saa Agrene svømmede, og Avls-Fortærer, som ellers kun Vinteren er, var Høsten nu. Det er Uaar, naar der pløies i Støv og meies i Dynd; men her saae man Bønder, med Seglen, sanke de enkelte Ax, som pippede op over Vandet, i svømmende Trug, og naar det halv forfulede Korn var tørret i Ovnen, kom det til Mølle, ei for at males til Meel, thi det var umuligt, men kun for at grøves til Grød for Brød. Følgen heraf var en Hungers-Nød, som hardtad ganske ødelagde Landet, thi de Rige forarmedes, og de Fattige omkom, som det pleier at gaae, at hvem der ikke kan klare med Penge, maa bøde med Kroppen. Her saae man da ret Stadfæstelse paa, at Guld-Ring er aldrig saa rød, den jo brydes for Brød, thi det gik saa vidt, at Adelen maatte sælge sine Herre-Gaarde, og Kongen sine Godser, blot for at opholde Livet, og det loe vore Naboer ad; thi de havde i alle disse Aar Guds Velsignelse, for at man skulde see, at Misvæxten her var ikke fælleds Skiæbne, men en særdeles Straf og Lande-Plage, hvoraf da ogsaa Følgen blev, at man omsider holdt op at giøre Indvendinger mod Kong Knuds Hellighed, og søgde, med Æres-Beviisning, at godtgiøre hans Støv og hans Minde Beskiæmmelsen, de hidtil havde lidt. Visselig, en saadan Misvæxt i Norden, som strakde sig kun til Danmark alene, var ogsaa det klareste Tegn, som gives kunde paa den Dræbtes Uskyldighed og Mordernes Brøde, især da den var forud spaaet, som en Straf, af Biskop Svenn i Roskilde, dengang han omsonst formanede Folket til Anger, Bod og Bedring.</p>
		<p>Fornævnte Biskops Ord havde ellers overordenlig megen Vægt hos de Danske, thi han var bekiendt for at mene det vel, baade med Gud og Mennesken, og tog sig ivrig af sit hellige Embede, prædikede med Aand og Salvelse, talede som han tænkde, og levede som han lærde, saa hvor opbyggeligt hans Ord end var, var hans Levnet det dog ikke mindre. Dette vilde noksom have hjemlet ham Ret til Folkets Yndest og til den store Ærbødighed man viiste ham, som et sandt Veltalenheds Mønster og Menighedens Patriark, om han end ikke tillige havde drevet den udvortes Kirke-Bygning med særdeles Iver; men ogsaa her drev Lysten Værket, thi, aldrig saasnart var Trefoldigheds-Kirken i Roskilde, ved Hjelp af Kong Knud, blevet færdig, med Omgang og Alt, før han strax lagde Haand paa Opbyggelsen af Kirker til Vor Frues Ære: den ene i Roskilde, den anden i Ringsted, og den tredie Sanct Michels i Slagelse. Ja, end ikke tilfreds med den Hellighed han erhvervede sig hjemme, stræbde han at forøge den ved en møisommelig Pillegrims-Reise til Jerusalem, ved hvilken Leilighed han kom til Constantinopel, og sendte derfra adskillige Prydelser og Helgen-Levninger hjem til Dom-Kirken; men maatte saa, efterat have skinnet som et Lys iblandt Grækerne, lægge sine Been paa Rodus, omtrent paa samme Tid, som den høibaarne og høiærværdige Æsger, efter Rikalds Død, blev Biskop i Lund.</p>
		<p>Nu at komme til Kong Ole igien, da regierede han paa ottende Aar, uden, formedelst sine betrængte Omstændigheder, at kunne i nogen Henseende efterlade sig Kongelige Mindes-Mærker, og at Naboerne lod ham med Fred, kom deraf, at de foragtede ham, og skammede sig ved at befeide en Konge, der ei havde Salt til et Æg. Sagtens fandt de ogsaa, det var Synd at pine hvem Gud saa aabenbarlig plagede, og maatte i al Fald dømme, at Hunger var et haardt Sværd nok, ligesom jeg heller ikke veed, hvad Nogen skulde misunde et Land, hvis Grøde var nu i en Række af Aar kun voxende Armod! Det gik tilsidst saavidt, at Jule-Aften var Kongens Spise-Kammer tomt, saa han, ved selv at see efter, opdagede, at der var ikke Brød i Huset. Af Skamfuldhed over saa dyb en Armod, holdt han Hænderne for Ansigtet, badede dem i salte Taarer, og sukkede i sin Sjæls Angest over at have oplevet en Tid saa tung, da han kun havde Krummer at byde sine Giæster, og maatte, sig til evig Skam, lade dem paa saa høihellig en Dag gaae sultne fra Bords. Dog, hvad enten det nu var de Andres, eller som jeg snarere vil tro, hans egen Nød, der gik ham til Hjerte, saa løftede han nu sine Øine til Himlen, og bad ydmygelig sin Gud og Skaber om, i Folkets Sted at maatte bære hans Vrede; thi det, syndes han, var den største Ufærd der kunde times Fædrenelandet, at Kongen skulde have Skam af sit Giæstebud, og maatte bænke sine Høvdinger ved et Bord, der havde kun en Bid til at vække, ei Mad til at stille deres Hunger! Herren opfyldte og Kongens Begiæring, og gav ham en pludselig Udgang af Verden, saa han ved sin fromme Bøn, om der ellers kan være nogen Fromhed i en Forræders Bryst, udvirkede Liv for Landet, og Død for sig; og er det ædelt, at skamme sig ved et Liv der føder kun Ulykker af sig, da maa man tilstaae, han havde mere Ære af sit Endeligt, end af sit Levnet; thi paa Thronen sad han til Landets Skade, men i Jorden sank han til dets Gavn. Da det nu desuden forudsætter et særdeles Kongeligt Hjertelag, at ville bære Folkets Brøde, og opoffre sig for det Hele, tør man ei nægte ham Kiærlighed, og bør ei fortie, at hans Offer kiendtes gyldigt, saa at med hans Liig udbares Hungers-Nøden, og paa hans Grav gienfødtes Frugtbarhed.</p>
	</section>

	<section id="chapter-59"
		class="chapter"
		style="page: book-12">
		<h2>Erik Eiegod.</h2>

		<p>Erik, som i Alder kom næst efter Ole, blev nu strax kaldt tilbage fra Sverrig, og besteeg til Alles Fornøielse Thronen, hvor han og saaledes havde Lykken med sig, at strax raadte Himlens Velsignelse Bod paa Folkets Vaande; thi nu kom der Soelskin og Regn i betimelig Tid, og Jorden gav sin Grøde i en saadan Overflødighed, at man kunde kiøbe hvad Slags Korn man vilde for fire Skilling Skippen. Denne særdeles Frugtbarhed var heller ingen Flyve-Lykke, men varede ved, Aar ud og Aar ind, saalænge Kong Erik regierede, saa, havde man det knapt før, fik man nu fuldtop, og det var derfor ikke blot hans gode Dyder, men ogsaa meget de gode Tider, som gjorde, at man kaldte ham: <em>Eiegod.</em></p>
		<p>Det vil imidlertid vist ogsaa fornøie Læseren at høre et Par Ord om Eriks Fuldkommenheder, thi baade paa Sjæls og Legems Vegne var han en ypperlig og sielden Mand. For det Første var der neppe nogen Karl som naaede ham længer end til Skuldrene, og han var drøi derefter, saa man maatte sige, Naturen havde paa ham ret gjort sit Mester-Stykke, aldenstund han baade var en Rise af Væxt, hellende føer, og dog velskabt i alle Maader. Man kan da nok vide, han feilede heller ikke Kræfter, men kunde lige saa vel bukke begge Ender sammen paa Folk, som han kunde see dem over Hovedet, og virkelig gik der ei mindre Ord af hans Styrke end af hans Størrelse; thi han kunde siddende kaste længere, baade med Steen og med Spyd, end Andre staaende, ja han kunde sidde og slaaes med to af de stærkeste Karle, holdt den Ene med Knæerne, medens han droges med den Anden, og holdt ikke op, før han fik dem til Gulvs begge To, og bandt dem Hænderne paa Ryggen. Hvilken overordenlig Styrke han havde i Armene, seer man imidlertid vel bedst deraf, at han kunde sætte sig, med et Reeb i hver Haand, og lade fire af de stærkeste Karle tage fat i den anden Ende, uden at de med al deres Magt kunde rokke ham af Stedet, da han derimod, ved at trække snart med den høire Haand og snart med den venstre, kunde matte dem saalænge, til de maatte enten give Slip, eller ogsaa smukt lade sig slæbe lige derhen, hvor han sad. Endelig havde han ogsaa en mageløs Stemme, saa at naar han paa Thinge opløftede sin Røst, havde alle Mand godt af hans store Veltalenhed, thi de der stod allerlængst borte, kunde ligesaa lydelig høre hvert Ord, som de der stod næst. Hvor gierne han ogsaa vilde tækkes Menig-Mand, kan man vide af den Vane han havde, immer at slutte sine Taler paa Thinge omtrent med følgende Ord: endelig byder jeg alle nærværende Hosbonder, saa snart de komme hjem, at hilse deres Koner og Børn, saavelsom og deres Tyende, kiærligst fra mig, som den der skal vaage over, at Hver beholder Sit, og er, paa Rettens Vegne, alle mine Undersaatters skyldige Tjener. Sligt var imidlertid heller ingenlunde et tomt Munds-Veir, thi han havde ligesaavel Haar paa Tænderne, som Honning paa Læberne, og holdt den gyldne Middel-Vei: var ingen Blodhund, men heller ingen Øllebrøds-Potte, kunde baade være mild og stræng efter Omstændighederne, og brugde skarp Lud til skurvet Hoved, saa det bekom de store Herrer meget ilde, naar de vilde flaae Folket, bøie Retten og trodse Lovene. Saadanne Karle fik i hans Dage gierne deres Livsbrød, naar de mindst ventede det; thi naar han var mange Mile borte, og de drømde Fred og ingen Fare, saa stod sædvanlig hans Handlangere for Dørren, tog dem ved Vinge-Benet, og klyngede dem op i den nærmeste Galge. Ret gjorde han, mener jeg, thi Galgen er den bedste Træ-Bismer at veie Skurke paa, og ved at være baade mild og stræng i rette Tid, opnaaede han den sande Konge-Lykke, at være frygtet af de Store, og elsket af de Smaa!</p>
		<p>Dog, hvor store og glimrende baade indvortes og udvortes Fuldkommenheder end Kong Erik besad, gik det dog med ham, som man siger: der er aldrig saa godt et Stykke Kiød, der er jo en Kiertel ved; thi han beskiæmmede sine mange gode Dyder ved en slem Løsagtighed, der var saameget meer at laste, som Dronningen han havde, og satte til Side for alle sine Duller, var ret en Rosen-Blomme og et Dydens Speil. Saa taalmodig en Kvinde, som den samme Dronning Bodel var, har da nok heller aldrig nogen leflevuren Mand havt, thi hvad for Piger hun saae, Kongen bedst kunde lide, dem traadte hun i Moders Sted, og gav dem Plads i sin Fruer-Stue, for at de kunde være i Nærheden; ja deres Pande-Smækker og Nakke-Tøj satte hun mangen Gang med egen Haand i Lave, for at deres kiønne Ansigter ret kunde tage sig ud. Det havde jo allerede været store Ting, intet Had at bære til de Smækfilleker, men hun bar ovenikiøbet Godhed for dem, og da hun ikke længer selv kunde behage sin Mand, vilde hun dog, saa at sige, behage ham i de Andre, og kun hævne sig ved at skjule hans Skam og giøre hans Smag Ære. Naar derfor Efterkommerne vil opstille et Mønster paa kvindelig Sagtmodighed og Mildhed, da skal de med Ærbødighed nævne hendes Navn, som ikke blot holdt Skammen inden lukte Dørre, og dæmpede sin Fortørnelse paa dem der stjal hendes Hosbonds Hjerte, men bar dem, saa at sige, paa Hænderne, og betalde Ondt med Godt, Foragt med Hyldest og Naade!</p>
		<p>Kong Erik havde trende Sønner, men ægtefødt var Ingen af dem, uden <em>Knud,</em> thi den yngste: <em>Erik,</em> var gierne en Hore-Unge; og den Ældste: Harald var en Frille-Søn. Af Døttrene, der ligeledes havde Friller til Mødre, blev den Ene gift med en vis <em>Haagen,</em> som fik Kongens Ja, paa det Vilkaar, at han skulde hævne <em>Bjørn</em> Konge-Broders Død, hvormed det hængde saaledes sammen, at bemeldte Bjørn havde undertvunget Holsteen og Dytmarsken, og vilde, for at holde Indbyggerne i Ave, befæste en Øe, hvor <em>Uffe</em> Vermundsøn i gamle Dage holdt sin berømmelige Tvekamp, og slog begge de udvalgte Saxiske Kæmper; men just som Bjørn var i Færd med det Stykke Arbeide, fik han sit Bane-Saar, en Dag, som han stod og talede paa Thinge, og det ved en Bondes Kaste-Spyd, som længe havde havt et Horn i Siden paa ham.</p>
		<p>Paa denne Tid var de Slaviske eller Vendiske Sørøvere en stor Lande-Plage for Dannemark, thi de havde grebet Leiligheden, da Landet var paa Knæerne under Kong Ole, som kun slet forstod at vise saadanne Giæster Vinter-Veien, og teede sig nu saa uforskammet næsvise, at de gjorde Jagt paa en af Rigens første Mænd, ved Navn <em>Auden,</em> da han engang vilde gaae over fra <em>Sælland</em> til <em>Falster.</em> Egenlig var det vel kun deres Hensigt at snappe ham op, men han havde den gode gammel-danske Tænke-Maade, at Baand og Bast er Byrde værst, og vilde derfor paa ingen Maade lade sig fange, men slog, til han faldt. Herover stod nu Audens Broder, <em>Skialm Hvide,</em> op paa Herre-Dagen, og klagede sin Nød i Dannemænds Forsamling, hvor han ogsaa satte det igiennem, at denne Gang skulde enkelt Mands Hevn være alle Mands Sag; thi saa overmaade godt var Skialm hørt hos Menig-Mand, og de var nu, ved Konge-Hjelp, kommet saaledes i Veiret, at det var ikke længer Herre-Vink men Folke-Nik som gjaldt, naar Talen var om Krig og Orlogs-Færd. Der var imidlertid ogsaa en anden Aarsag til Krigen, nemlig det Sørøverie, der dreves paa Dannemarks Strømme af to udædiske, fredløse Skaaninger, ved Navn: <em>Aller</em> og <em>Herre,</em> som havde søgt <em>Jomsborg,</em> hvor slige Folk var altid velkomne, og forstyrrede nu især den Skaanske Handel, til stort Afbræk for Fædrenelandet. Derfor gik vort unge Mandskab lige løs paa <em>Jomsborg,</em> og belagde den saa haardt, at Bymændene tilsidst maatte finde sig i at udlevere alle de Sørøvere, der var inden Voldene, og ovenikiøbet spytte godt i Bøssen. Da vore Folk nu fik Fingre paa de Lands-Forrædere, blev det besluttet, ret at pine Sjælen ud af Livet paa dem, og man surrede dem derfor med bagbundne Hænder fast til en Pæl, skar dem saa op, trak Tarmene ud, og vandt dem om Pælen, saalænge til Røver-Sjælen gav det sidste Suk. Det var jo nu vist nok en gruelig Pinsel, som der skulde haarde Halse til at see paa med tørre Øine; men i Grunden var det dog til Gavn for Land og Rige; thi den voldsomme Død, Misdæderne fik, var en god Advarsel for Andre, som saae nu for deres Øine, at efter den søde Kløe kom den sure Svie. Slaverne var imidlertid blevne alt for krye, og havde et meget for balstyrigt Sind, til at de skulde holdt deres Fingre hos sig selv, fordi de fik eengang over Næsen; nei, Erik maatte tage dem i Skole, baade anden og tredie Gang; men saa havde de ogsaa faaet saa Meget at blæse paa, at de kom aldrig igien og blæste ad ham.</p>
		<p>Ved disse Tider, just da, efter Eivinds Død, Jyden Æsger, af høiadelig Herkomst, blev Biskop i <em>Lund,</em> hændte det sig, at Erke-Bispen i Hamborg, paa løs Snak, fattede Mistanke til Kong Erik og truede med at sætte ham i Kirkens Band, men Kongen kom ham i Forkiøbet, indskiød sig under Pavens Kiendelse, og søgde Rom paa Timen, hvor da ogsaa ved nøiere Undersøgelse alle Beskyldningerne imod ham blev befundne falske, saa han vandt sin Sag, og kom hjem med Hæder og Ære. Han lod det imidlertid ikke blive derved, at have med seierrige Vaaben tilbagedrevet Angrebet af den fremmede Biskop, men besluttede at spille ham et Puds igien, og skille ham ved hans Myndighed over den Danske Kirke, i hvilken Anledning han da atter søgde Rom, og bad Paven endelig sige baade ham selv og hans Rige fri for det Tyske Herskab, saa han dog ikke længer skulde nødes til i Kirke-Sager at dandse efter Andres Pibe, og staae Skrifte i et fremmed Sogn. Han blev ei heller ubønhørt i dette Stykke, thi Paven, som tog baade hans Høihed, og hans udstandne Besværlighed i sømmelig Betragtning, sagde strax Ja, og lovede, at Dannemark skulde faae sin egen Erke-Biskop.</p>
		<p>Glad kom Kongen hjem med den Beskeed, men maatte snart opleve en sørgelig Begivenhed, og det ved følgende Anledning.</p>
		<p>Det hændte sig nemlig engang, da Erik, som saa tidt, paa Kongelig Viis, holdt aabent Taffel i Hallen, at der blandt Andre var en udlært Spille-Mand tilstæde, som løftede sin Konst til Skyerne, og, da Somme havde Noget derimod at indvende, paastod han, iblandt Andet, at Strænge-Leeg kunde giøre Folk bindegale; ja at der var de Toner, som intet Menneske kunde staae og høre paa, uden at gaae fra Forstanden. Ja, var der nogen, der sagde til ham, kan du da spille os saadant et Stykke? Ja, sagde han, det kunde jeg nok, naar jeg vilde. Ih, saa lad os da høre! sagde Kongen, og da det ikke hjalp, saa truede han Spillemanden til at giøre, som han bad, uden at bryde sig om Faren, der, efter hans Ord, skulde være paa Færde. Da nu Spille-Manden saae, der var ikke andet for, end at stemme op, vilde han dog sørge for, at Man ikke i Galskab skulde giøre hinanden Skade, og bad derfor at man dog endelig maatte skaffe alle Vaaben ud af Værelset, og sætte Folk paa Vagt, saa langt fra Hallen, at de ikke kunde høre Spillet, for at de, saasnart der blev Tummel, kunde styrte ind til Hjelp; men, sagde han, saa maae de allerførst rive mig Spille-Værket af Hænderne, og slaae mig for Panden med, thi ellers bliver de ligesaa gale som de Andre, og det maa være de stærkeste Karle man har, for at der ikke skal blive Slags-Maal og Mand-Slæt af. Som sagt, saa gjort, alle Vaaben blev bragt ud og lagt under Laas og Lukke, og derpaa stemmede Spillemanden op. Det første Stykke han spillede, var i en saa forunderlig dyb, alvorlig Tone, at alle Folk stod som Støtter, med Taarer i Øinene; men det varede ikke længe, før Piben fik en anden Lyd, og Musiken blev saa lystig, at man klappede i Hænderne, og vidste ikke hvordan man vilde skabe sig, af bare Glæde. Endelig blev Tonerne med Eet saa stormende vilde, at Sands og Samling forgik alle dem, det hørde, saa de, med rasende Lader, huiede i vilden Sky. Der nu de, som stod i Fremmerset, hvem Spillet ikke rørde, mærkede, hvor galt det var med Kongen og med alle Folk i Stuen, brød de ind, og foer om Kongen, for at holde ham; men det var Meer, end de formaaede, thi han, som af Naturen var en Kæmpe, havde under Raseriet de dobbelte Kræfter, sleed sig med Styrke fra dem alle, foer ud, brød Rust-Kamret op, fløi ind, greeb et Sværd, og blev i et Øieblik fire Mands Bane, som vovede sig frem, og vilde styret ham. Med deres Liv i deres Haand, blev Alle dog ved at arbeide derpaa, og det lykkedes da omsider, men kun ved halv at begrave den rasende Helt under Dyner og Hynder. Aldrig saasnart var Kongen kommet til sig selv igien, førend han strax, efter Gaards-Retten, bødede for Mand-Slæt; men paalagde sig ikke desmindre selv en strængere Bod, og besluttede at udsone sin Brøde ved en Pillegrims-Reise til det mærkværdige Land, som Frelseren fordum havde herliggjort ved sin Nærværelse. Dette hellige Forsæt bar nu vel Kongen længe hos sig selv; men omsider lod han sig dog op for dem, han, i Betragtning af deres anseelige Skabning, helst vilde have med paa Reisen, og, hvor ilde det end klang i deres Øren, gjorde han det siden ikke desto mindre vitterligt paa Herre-Dagen. Der dette nu skedte paa Viborg-Thing, blev Folket bestyrtet, hele Forsamlingen sukkede dybt, som ved en Faders Sotte-Seng, og fra alle Sider raabdes med klagende Røst, at naar han reiste bort, var det ude med Fædrene-Landet, ja den menige Almue stod som en grædefærdig Hjertens-Ven imellem ham og Reisen. Tilsidst saae man Folket i Klynger knæle for Kongen med Graad paa Kind, og hørde dem bede saa mindelig, at han dog ikke, for Enkelt-Mands Løfte, vilde saaledes opoffre hele Landets Vel, men være forsikkret om, at saadan en Flakken var ikke vor Herre halv saa kiær, som et ærligt og godt Regimente! Skiøndt Kongen nu forestillede dem, hvor umueligt det var ham at give efter for deres Bønner, aldenstund det var et saa helligt og ubrødeligt Løfte der bandt ham, saa blev dog Almuen endnu ikke raadvild, men tilbød sig at ville give Tredie-Parten af al deres Formue til de Fattige, og dermed kiøbe ham løs fra hans Løfte. Kongen var imidlertid alt for standhaftig i sit gudelige Forsæt, til at han selv herved skulde ladet sig bevæge; meget mere lagde han Folket paa Hjerte, at hvad de foreslog, var ingen Bod, men kun en dobbelt Brøde; thi sagde han, vilde jeg saaledes med eders Penge gienløse mit Løfte, da blev jeg ligefuldt meensvoren, men Landet tillige forarmet. Nei, blev han ved, jeg vil ikke engang giøre Reisen paa Rigets Pung, men heller tage det knappere paa egen Bekostning, fordi Ingen skal med Ret kunne sige, min Andagt var ham til Byrde.</p>
		<p>Derved blev det da, og nu kaldte Kongen de Ypperste til Side, for at raadslaae med dem om Valget af en Rigs-Forstander, ikke fordi han i dette Stykke selv var raadvild, men for at man ikke skulde siden sige, han var forgabet i sin egen Forstand, og gik, uden at ville høre Andres Tanker, blot efter sit eget Hoved. Alle hvem Kongen spurgde, svarede imidlertid, at det vilde de overlade til ham selv at bestemme, da der ingen Tvivl kunde være om, at han, som ellers altid havde styret saa overmaade vel, jo ogsaa her vilde vide at ramme det Rette. Derpaa udnævnede han da Harald, den Eneste af hans Sønner, som havde Alderen, til Sætte-Konge, og gjorde med det Samme Anstalt for de Yngres Opdragelse, ved hvilken Leilighed Knud fik en Foster-Fader, han havde Ære af: den retskafne og høivelbaarne <em>Skialm Hvide</em> nemlig, hvem Kong Erik havde gjort til sin Befalings-Mand baade over hele Sælland, og over <em>Rygen</em> med, hvilken sidste Øe i denne Konges Tid var blevet skatskyldig til Dannemark. For liden Erik derimod var Kongen ikke saa omhyggelig, men gav ham Formyndere efter hans Moders Stand, som ei var synderlig at tale om.</p>
		<p>Saa stod da nu Kongen færdig til at sige Dannemark Farvel, men at han derfor ei vilde vende det Ryggen, viiste han ved Budene han skikkede til Rom, for at minde om det Løfte, han havde faaet paa et Erke-Sæde for Dannemark, hvorved Kirken herinde skulde fries fra at sidde under Fremmedes Vinger, og Paven gjorde ingenlunde heller en Pung af sin Mund, men afsendte strax en Legat med Fuldmagt til at reise et bispeligt Høisæde i Dannemænds Kirke. For nu at udfinde, baade hvor den høie Stol var bedst paa sit Sted, og hvor den kunde blive bedst beklædt, saa Legaten sig flittelig om, i Rigets ypperste Stæder, og endelig faldt da Valget paa <em>Lund</em> i Skaane, hvis Beliggenhed var saa overmaade gunstig for Samkvem, baade til Lands og til Vands, og hvis nærværende Biskop var Æsger, en Mand, høiærværdig som Faa. Saa endtes da herved det Saxiske Herskab, og skiønne maa vel Dannemark paa Roms Bevaagenhed, aldenstund det sattes ei blot nu i aandelig Frihed, men fik og Septer i Haand over fjernere Egne; thi Erke-Bispen i Lund blev nu tillige Hovedet for <em>Sverrigs</em> og for <em>Norges</em> Geistlighed.</p>
		<p>For nu at komme til Kong Erik igien, da udsøgde han til sit Følge de høieste, rankeste Karle, han vel kunde finde, for at han ikke, himmelhøi, som han var, i fremmede Lande, hvor han kom, skulde peges Fingre ad, som et Vidunder; thi, tænkde han, naar man ogsaa maa see op til dine Følge-Svende, saa stikker du dog mindre af, og staaer i al Fald kun som en Ni-Konge mellem de Andre. Saa reiste han da, og Dronning <em>Bodel</em> fulgde med, dog ei som hans Hustrue, hvorfor hun er dobbelt at rose; thi som en Nonne færdedes hun til det hellige Land.</p>
		<p>Reisen gik nu først til Søes til <em>Rusland,</em> men derfra, over Land, en Langeleeds-Færd hen øster ud til Maglegaard eller Constantinopel, hvor vor Konge vel blev taget meget artig imod, men maatte dog slaae Leir udenfor Porten, da Keiseren paa ingen Maade vilde have ham ind i Byen. Sagen var gierne den, at Keiseren havde hørt saameget tale om den store Konge af Dannemark, at han var blevet bange, og tænkde, der stak noget Andet under, saa det var en god Dag ikke for Guds Skyld, han kom. Han skiøttede saameget mindre om det Besøg, som det netop er Folk af den Danske Tunge, der bær Prisen fremfor alle andre Leie-Tropper i Konstantinopel, saa de udgiør den Keiserlige Liv-Vagt, og hvormeget nu end Keiseren derfor gjorde ad de Danske, saa havde han dog ved denne Leilighed nogen Mistanke til dem, og meende: der var vel Maade med deres Huldskab under fremmed Banner, naar deres egen Konge kom til Byes. See, derfor tænkde han, det var nok det Sikkerste, at lade Kong Erik blive udenfor, men i Øvrigt beværte ham paa det Bedste. Vor Konge, som meget godt mærkede, hvad Klokken var slaaet, lod imidlertid, som ingen Ting var, og lod Keiseren bede om Forlov til at komme ind i Staden, da han brændte af Begiærlighed efter, der at forrette sin Andagt. Herpaa fik han til Svar, at, hvormeget end Keiseren maatte love hans gudelige Attraa, kunde han dog hverken sige fra eller til om den Sag, før i Morgen. Imidlertid kom de Danske Drabantere til Keiseren, og bad om Forlov til at gaae ud og hilse paa deres Konge, som ogsaa blev dem tilladt, men kun i smaa Afdelinger, for at Kongen, om han havde sine Garn ude, dog ikke skulde fange dem alle paa een Gang; og saa havde Keiseren desuden sine Speidere, som kunde baade Græsk og Dansk, og skulde bringe ham hvad Ord der faldt imellem Erik og Soldaterne, saa varme, som de kom.</p>
		<p>Da nu den første Afdeling kom ud, og havde budt Kong Erik velkommen, bad han dem sidde ned, og holdt en Tale til dem, som begyndte med den Anmærkning, at det var før i Fjor, de Danske Strids-Mænd i den Græske Keisers Tjeneste, ved deres gode Dyder, havde svunget sig op til Ærens Top, og var blevet Herrer i fremmed Land, saa de der havde anderledes kronede Dage, end i deres Fædreneland. Men, lad mig nu see, sagde han, I ogsaa viser eder værdige til det Fortrin og den Tillid, I som Keiserens Liv-Vagt nyder, og som I mindre har eders egne Fortjenester at takke, end Deres, som, førend I, med Æren har stridt under Grækernes Banner! Tager eder vel i Agt, blev han ved, for Fylderie og Drukkenskab, saa I kan altid staae paa Pinde, og Keiseren være frie for Ærgrelse, som ellers er umueligt; thi megen Viin, det maa I vide, giør snar til Kiv, men seen til Kamp. Endelig, var Kongens Ord, naar Luren gjalder, og naar Fanen flyver, da sørger meer for Æren, end for Livet! lader haant om at flygte for Døden, og skulke for Sværd! Kommer Nogen med Æren til Danmark igien, hans Daad skal jeg lønne med Guld og med Lehn; udgyder Nogen som Helt sit Blod, ham skal jeg hædre paa Venner og Frænder!</p>
		<p>See, det var den Tone, Kong Erik talde i til dem Alle, hvorved han kiendelig bestyrkede de Danske i deres Troskab til Keiseren, og derfor skal Keiseren ogsaa have sagt, da Speiderne kom igien med den Beskeed, at nu indsaae han, det havde dog i Grunden ingen Art med Grækernes berømte Klogskab, aldenstund de havde tvivlet om en Konges Ærlighed, hvis Folk de kiendte som svorne Fiender ad Lumskhed og Sviig, da en troløs Konge dog aldrig har eiet et ærligt Folk!</p>
		<p>Da nu Keiseren saae, at vor Konge havde ikke Skielmen bag Øret, men Gud for Øine, lod han giøre Stads i Byen: der blev lagt deilige Fod-Tæpper langs op ad Gaden, Keiseren kom selv ud, og tog vor Konge ved Haanden, lod ham gaae hele Tiden paa den høire Side, og førde ham saaledes, under almindeligt Glædes-Raab, med stor Høitid, lige op til Slottet. Nu gjorde da Keiseren sin ubillige Mistanke imod vor Konge god igien, ved at bevise ham al optænkelig Ære, som det ene Menneske kan giøre ad det andet, ja han overlod endogsaa høibemeldte Giæst sit eget Værelse, som aldrig siden nogen Keiser har villet beboe, for ikke ligesom at maale sig med ham, der kunde see dem over Hovedet; saa at Herberget staaer tomt endnu den Dag i Dag, til en høilovlig Ihukommelse af Kongen, det var Giæste-Kammer for. Dernæst blev en Maler hentet, som maatte skildre Kongen af, baade staaende og siddende, og det i hans fulde Høide, for at ogsaa Efterkommerne skulde have Noget at forundre sig over, naar de nu paa Billedet saae, hvilken Kæmpe dog han havde været. Endelig bad Keiseren sin høie Giæst at sige: hvad ham lystede, da det var ligefrem, han fik ei Lov at drage tomhændet bort, og da nu Kongen, hvis Hu stod ei til denne Verdens Gods, lod sig forlyde med, at Helgen-Støv var ham det kiæreste Klenodie, var Keiseren og strax tilrede med slig en Foræring, som Erik gladelig annammede, og sendte som en Helligdom, under Keiserens Seigl, til Danmark, at deles der mellem Kirkerne i Lund og i Roskilde; dog glemde han ei med det Samme at betænke <em>Slangerup,</em> som var hans Føde-Bye; thi Hellig-Nielses Been og en Splint af Korset bestemde han til Kirken der, som han just nu lod bygge paa, og hvis Alter, efter Sigende, er sat paa selvsamme Sted, hvor han var født til Verden.</p>
		<p>Da nu imidlertid Keiseren ovenikiøbet kom frem med en svær Hob Guld til Foræring, saa vendte vor Konge sig om, og sagde reentud Nei, thi han vilde ikke, man skulde sige, han var nærig, og havde spidset sin Næse paa det Græske Guld; men da Keiseren sagde ham lige i Øinene, at det var en stor Uartighed, da hvem der slog Vrag paa hans Gaver, slog Vrag paa hans Haand, saa maatte vor Konge for Skams hvad han ikke vilde for Bøns Skyld, takke, og tage mod Gaven. For da nu dog at vise, han ikke var af dem fra Nive, der heller vil tage end give, gav ogsaa han til Giengiæld med et godt Hierte af hvad han havde, og skiøndt det i sig selv just ikke var synderlig kostbare Sager, satte Keiseren dog særdeles høi Priis derpaa, for Sjeldenhedens Skyld, thi det var nyt, at see saadanne Ting i Grækenland.</p>
		<p>Da nu endelig Kong Erik vilde reise videre, forsynede Keiseren ham baade med Skibe og Levnets-Midler, og saaledes kom han til den Øe <em>Cypern,</em> men heller ikke længere, thi der faldt han i en hidsig Feber, som blev hans Helsot. Om samme Øe fortæller man, at naar et Liig var jordet der, blev det skudt op igien den næste Nat; men ikke desmindre befalede vor Konge, da han laae paa sit Yderste, at de skulde kun begrave ham ved Hoved-Staden, thi, sagde han, Jorden maa nu være saa balstyrig, som hun vil, <em>mine</em> Been skal dog nok faae Roe. Man gjorde da, som han sagde, og det gik, som han spaaede, ja, det som mere er, man hørde aldrig siden, der blev noget Liig skudt op, men vel, at Jorden, der hun fik ham i sit Skiød, glemde, formildet, sit gamle Nag, og lod, tilligemed hans, alle Andres Been have Fred under Muld!</p>
		<p>Efter nu at have tilføiet, at ogsaa Eriks Dronning paa denne Reise endte sine Dage, vende vi os igien til Dannemark, hvor vi maa lægge Mærke til, at der af alle Svenn Æstridsøns Sønner var nu kun Tre tilbage, <em>Svenn</em> nemlig, <em>Ubbe</em> og <em>Niels;</em> thi de Øvrige, der ikke, som <em>Knud</em> og <em>Bent</em> og <em>Bjørn,</em> havde faaet et voldsomt Endeligt, vare døde af Soot. </p>
		<p>Først efter hele to Aars Forløb, fra Kong Eriks Udfart at regne, kom der til Dannemark visse Tidender om hans dødelige Afgang; men saa biede <em>Svenn,</em> der nu var ældste Broder, heller ikke med at æske Konge-Navn, til der blev holdt en almindelig Herre-Dag, men betragtede sig, før han endnu var lovlig valgt, som Rigets rette Arving, og sammenkaldte Jyderne paa egen Haand, til Hylde-Stævne paa Viborge-Thing. En egen Raskhed var det nu vist nok, saaledes at ville, ved en Landsthings-Dom, giøre den almindelige Herredags-Kiendelse overflødig; men tør vel være, han dertil havde sine gyldige Grunde: vilde kanskee, efterat have slidt sin Tid i Dunkelhed, nødig sættes i for klart et Lys, og fandt det derfor raadeligere, med Færres Bistand, og med mindre Opsigt, at bestige Høisædet, end at lade det beroe paa saamange Hoveders Dom, hvor hans Plads skulde være, om end derved Noget gik i Venne-Vold, som det i Grunden kun var alle Dannemænd der raadte for. Dog, hvorom Alting er, saa red han i Spring afsted til Viborge-Thing, og da han ikke længer for Svagheds Skyld kunde holde det ud, meende han, det skulde være mageligere for ham at age, og satte sig derfor til Vogns, med den Forsikkring, at han vilde med største Fornøielse døe, naar han bare i tre Dage maatte bære Konge-Navn. Man seer heraf, at hvor slappe end Senerne og hvor voge end Benene var, saa løb Indbildningen dog lige løbsk med ham, hvorfor han ogsaa, da Sygdommen tog til, saa han heller ikke kunde taale Kiørselen, forlangde en Bære-Stol, og bad sine Tjenere skynde sig alt hvad de kunde, da det var ham ganske det Samme, om han skulde opgive Aanden midt paa Thinget, naar han kun først havde hørt sig udraabe til Konge. Hans Ærgierrighed, seer man da, var alt for gloende, til at selv Dødens Gysen kunde afkiøle den, men netop ved at trodse sin Svaghed, og ile over Kræfterne, kom han for silde til Thinget; for Kronens Skyld løb han om Kap med Døden, men den kom først, og jordede hans Konge-Haab!</p>
		<p>Nu havde man da ingen Flere at vælge imellem, end <em>Niels</em> og <em>Ubbe;</em> thi <em>Harald Sætte-Konge</em> var en Bøddel af en Herre, som havde reent bidt Hovedet af Skam, og istedenfor, hvad der var hans Pligt, at holde over Ret og Retfærdighed, misbrugt sin Magt til at pine og plage, plyndre og flaae de arme Undersaatter; hvorover han da ogsaa var almindelig forhadt, saa det havde ingen Nød, at Nogen vilde stemme paa den Tyran, hvad da ogsaa havde været det Samme som at kysse Kniven og at krone Rakkeren!</p>
		<p>Paa Herre-Dagen, ved <em>Iis-Øre,</em> faldt nu Valget paa <em>Ubbe,</em> for Alderens Skyld, og <em>Niels,</em> som var den Eneste, der kunde taget det ilde op, gav det netop høirøstet Bifald, og erklærede, at det var som en sat Ret mellem Svenn Æstridsøns Sønner, at det gik efter Alderen, saa den havde Æren, som ældst var igien. <em>Ubbe</em> derimod undslog sig for hvad han kaldte en overlegen Byrde, paa Grund af den Svaghed og Dorskhed han var sig selv bevidst, og foreslog idensted sin Broder <em>Niels,</em> hvem der var langt mere Liv og Fyrighed i, som den der bedst fortjende Kronen. Somme kan nu vel mene, at det var klogt nok af den gode Herre, heller selv at være sin Skrøbelighed bekiendt, end at høre den siden; men jeg, for min Deel, er af den Troe, at siden han var klog nok til heller at skyde Kronen fra sig, end gribe efter den, var hans Evner vist ikke saa ringe, som Tankerne han i sin Ydmyghed gjorde sig om dem. Jeg vilde derfor sige, at da han, paa Grund af sin Broders større Klogskab, vilde vige Høisædet, viiste han sig netop allerværdigst til at beklæde det, saa de gode Dannemænd forstod kun slet at skatte hans Beskedenhed, aldenstund de nu gik ham forbi, istedenfor at nøde ham til at paatage sig den Byrde, han som viis Mand, ved at skride for udygtig, stræbde at undgaae! Thi det giver jo dog Fornuften, at der vil Andet end Søvnighed til, ikke blot at nøies med jævne Kaar, men endogsaa at afslaae en saadan Ophøielse, hvorefter man ellers i Verden af al Magt higer og tragter!</p>
	</section>

	<section class="blank"></section>

	<section class="titlepage">
		<hgroup>
			<p>Dannemarks Krønike.</p>
			<h1>Trettende Bog</h1>
			<p>Fra Erik Eiegods Død til Nielses.</p>
		</hgroup>
	</section>

	<section id="chapter-60"
		class="chapter"
		style="page: book-13">
		<h2>Niels, Knud Hertug og Maagens.</h2>

		<p>Saaledes blev <em>Niels</em> da Konge, men det var Synd at sige, at Lykken gjorde ham hoffærdig, thi han blev selv paa Thronen i sit gamle Skind, og ved sin jævne Adfærd, saa han rettede sig ikke efter sin Stand, men læmpede den efter sig. Langt fra derfor at bebyrde Landet med et stort Tjenerskab og en kostbar Huusholdning, havde han kun, for Tyve og Kieltringers Skyld, til Hver-Dags Brug, en syv, otte Drabantere om sig, og førde saa i alle Maader, som man kan tænke, Stads <em>derefter.</em></p>
		<p>Hvad nu Kong Nielses Giftermaal angaaer, da ægtede han en Daatter af Kong <em>Inge</em> og Dronning <em>Ellen</em> i Sverrig, som hedd <em>Margrete,</em> og havde først været gift med Kong <em>Magnus</em> i Norge, som tog hende paa en Maade med Staal-Handsker; thi ved et farligt Indbrud i Sverrig bragde han Kong Inge saa hardt i Klemme, at han gav ham sin Daatter, for at have Fred. Kong Magnus fik sig ellers ogsaa et Tilnavn ved den samme Leilighed, men det havde han just ingen Ære af; thi da han, i sin Ivrighed paa Svenskerne, forgreb sig paa Halland, kom Hallandsfarene bag paa ham, saa han maatte flygte barbenet ned til sine Skibe, og deraf fik han det Legn, at de kaldte ham Magnus <em>Barfod</em> <em>.</em> </p>
		<p>Med samme Norske Konge havde Margrete ingen Børn, men med Kong Niels fik hun et Par, som der dog ikke heller var nogen Lykke og Velsignelse ved. Den ene af Sønnerne, som hedd <em>Inge,</em> kom i sine Drenge-Aar op at ride paa en gal Hest, der slog ham af, og splittede ham ad; thi hans Tugte-Mester, som vilde vænne ham til at tumle en Hest, lod ham selv have Tømmen, og da han saa faldt af, og blev hængende i Stig-Bøilen, blev Hesten ved at slæbe ham, til han paa den ynkeligste Maade var sønderslidt, og havde maattet farve Skarnet med sit Kongelige Blod. Den anden Søn, <em>Maagens,</em> blev vel en ganske dygtig Karl, men havde dog ogsaa Ulykken med sig, og har faaet et Uhyres Eftermæle, for det troløse Skarns-Stykke han bedrev paa sin egen Frænde. Det hjalp da ikke, Alt hvad hans Moder havde gjort, for ret at befæste Venskabet mellem ham og hans Fædrene-Frænder, i det hun gav <em>Henrik</em> sin Broder <em>Regnalds</em> Daatter, og <em>Knud</em> sin Syster-Daatter til Ægte; men, ved det hun gav disse Prindsesser de to Tredie-Dele af sine Fædrene-Godser i Udstyr, lagde hun Sæden til den Splid imellem Dannemark og Sverrig, som har siden aldrig manglet Næring, men er immer voxet til, og staaer nu dybt rodfæstet som et dødeligt Fiendskabs-Træe!</p>
		<p>Endelig havde Kong Niels ogsaa en Daatter, som hedd <em>Ingrid,</em> der siden blev gift med en vis <em>Ubbe,</em> men hun var gierne et uægte Barn.</p>
		<p>Dronning Margrete er i Øvrigt bekiendt deraf, at hun ikke alene gav meget Jorde-Gods til Guds Huus, men lagde tillige megen Vind paa at pynte paa Kirker og Præster, som ogsaa dengang nok kunde giøres behov, thi det saae temmelig fattigt ud ved Guds-Tjenesten, indtil hun nu forærede Alter-Klæder, Messe-Hagler og hvad Andet der hørde til Præste-Pynt og Kirke-Pryd.</p>
		<p>Dannemark fik nu en farlig Fiende i den slaviske Hertug <em>Hendrik,</em> en Søn af Gotskalk og Svenn Æstridsøns Daatter <em>Syrithe,</em> thi da Kong Niels, mod al Ret og Billighed, forholdt ham hans Mødrene-Arv, æskede han den saa utrættelig med Herreskjold, at han ødelagde Alt hvad de Danske eiede imellem Elben og Slesvig, og lod sig kun af Vold og Vagt forhindre fra at gaae videre. For da nu at hævne Skade, stak Kong Niels endelig i Søen med en Deel af den Danske Flaade, og styrede ad <em>Lytke</em> til, hvor han havde befalet <em>Eilif,</em> som var Statholder i Slesvig, at møde sig med Rytteriet; thi de Danske havde endnu ikke lært at føre Heste med sig paa Sø-Tog. Da nu imidlertid Eilif, som var mere ivrig i at fylde sin Pung, end i at opfylde sine Pligter, havde ladet sig bestikke af Hendrik med en god Slump Penge; saa fik Niels ingen Ryttere, og maatte med det blotte Fod-Folk byde Slaverne Spidsen. Isteden for nu at indlade sig i et ordenligt Slag, fandt Slaverne det raadeligst at svække og udmatte vore Fod-Folk ved idelige Drillerier og Spydkast af deres Ryttere, saa hist og saa her. Det gjorde de da: kom farende i kort Galop, og gjorde hvad Skade de kunde, og naar saa vore Folk satte sig i Bevægelse, uden just at komme ret hurtigt afsted, saa tog Pokker ved de Andre, til de saae deres Snit, og kom paa Tværts igien. See, paa saadan en tyveblændt Maneer bragde de vor gode Krigs-Hær i Knibe, og da de Danske mærkede, at paa Sletten, hvor de stod, kunde de umuelig undgaae Forvirring og Udmattelse, trak de sig tilbage op paa et høit Bjerg der i Nærheden, og bjergede sig da, kan man sige, istedenfor at værge sig; thi Alt hvad de der kunde giøre, var i al Sikkerhed at oversee Fienden. Længere end til næste Dag vilde de dog ikke have den Skam, at Bjerget skulde være fastere end de, og heller da, end at staae der i Mag, gav de sig atter i Heden, og steeg ned, for at søge deres Bod, hvor de fik deres Bane; men Rytteriet tog Modet og Magten fra dem i Dag som i Gaar, saa Alt hvad de vandt, var den Erfaring, at Skaden kommer sjelden ene. Man tør vel imidlertid paastaae, at det var ikke Mod, men ikkun Midler til at seire, der feilede de Danske, ja, at Aarsagen til deres Nederlag, langt fra at ligge i Feighed, eller engang i Fiendens Styrke, ret egenlig laae i den fremfusende Kiækhed, hvis Drift de fulgde, uden at ændse, hvilke Anstalter der først maatte træffes, før man her kunde kæmpe med Fordeel.</p>
		<p>I dette Slag blev Prinds <em>Harald,</em> der streed som en Løve, saa hardt saaret i Foden, at hans Tjenere maatte sætte ham paa hans Skjold, og bære ham til Leiren; medens <em>Knud,</em> der ogsaa havde faaet saameget, at han segnede, kun ved en af sine Tjeneres udmærkede Troskab, blev reddet fra at falde i Fiendernes Hænder. Bemeldte Tjener bad nemlig sine Stalbrødre vende Ryg, og humpede selv bag efter, som om han var reent udaset, vendte sig derpaa mod den nærmeste Slaviske Rytter, og rakde ham begge sine Hænder, som for at lade sig binde, men greb med det Samme Hesten i Tøilen, og erobrede den ved sine Stalbrødres Hjelp. Det Vove-Stykke løb da godt af, og Knud fik paa Heste-Ryg Bod for sin Vanførhed; men de Danskes Nederlag blev desuagtet immer større, saa at i Skumringen var der intet andet Raad for Hærens Levninger, end igien at flygte op paa Bjerget, hvor de var blottede for Levnets-Midler, og havde da, foruden Saar og Træthed, Sult og Tørst at kæmpe med. Sandelig, det var en fortvivlet Stilling, vore Landsmænd her befandt sig i, omringede af Farer, og berøvede alt Haab om Undsætning; thi Eilif, der, som sagt, var bestukket af Henrik, havde sendt et Paaskud for sin Udeblivelse, isteden for at komme selv, og den Skaanske Flaade, som man havde regnet paa, havde Mod-Vind. Drevne saaledes til det Yderste, og med den klare Bevidsthed, at for menneskelige Øine var Lyset slukt og Dørren lukt, besluttede de Danske nu, dog ikke at fortvivle, men at see op til Himlen, og slaae deres Liid til Herren alene. Med Suk og Klage holdt man da den næste Morgen, som var Sant Larses Dag, en Forsamling, hvor de gjorde det hellige Løfte, om Gud vilde hjelpe dem, hvert Aar at holde den strængeste Faste saavel paa Sant Laurentii, som paa Alle-Helgens Dag, og paa Lang-Fredag; samt at dette skulde være en evig Skik, saalænge som Dannemark stod. Et saadant Løfte, gjort i en Vaande, hvori, med dem, hele Riget var bestædt, har ogsaa Efterkommerne anseet det for en hellig Pligt at holde, saameget meer, som de fandt, det var en Skiændsel, for Bugens Skyld at aflægge Fædres gudelige Skikke.</p>
		<p>Strax i Dagningen gav vore Folk sig nu, i mindre Fylkinger, paa Vei til Stranden, og mødte, til ikke liden Trøst, de nysankomne Skaaninger, der nu, som Folk med friske Kræfter, kom til at udgiøre Bag-Troppen, for at dække Toget, dersom det Slaviske Rytterie skulde prøve et Angreb. Ved nu imidlertid at gaae videre, stødte man paa et stort Morads, som det var umueligt at komme uden om, og her opstod da snart, deels ved den idelige Forsinkelse i Dyndet, og deels ved Manges utidige Hastværk, en fuldkommen Forvirring, saa fra nu af var det ikke længer et Tog, men en hovedkulds Flugt, hvorunder da hveranden blev siddende i Moradset, til Slaverne kom og slog dem som Fæ; medens Resten, som med Nød og Neppe naaede Stranden, skyndte sig at komme under Seil.</p>
		<p>Af denne Seier blev Slaverne saa krye, at de havde ondt ved at finde Ord Nok til at ophøie deres egne Helte-Gierninger, og giøre Nar ad de Danske Ussel-Rygge; men da Hertug Hendrik, som vidste bedre Beskeed med vore Omstændigheder, hørde, hvordan hans Folk stod og broutede og reev os ned, saa tog han Bladet fra Munden, og sagde, at det var langt fra, han havde saa ringe Tanker om sine Fienders Magt, men vilde heller ligne Kongen af Dannemark ved en stærk Hest, som det var en smal Sag at ride til Vands, fordi han ikke kiendte sin egen Styrke; men kiendte de den, sagde han, baade Kong Niels og Hesten, da maatte Pokker være Rytter! Mistro til sig selv, det er den Danske Konges Ulykke, og det Modsatte vilde være hans Fienders.</p>
		<p>Eilif, der saa skammelig havde solgt sit Fædreneland, blev nu sagsøgt af Kongen som Lands-Forræder, og mistede ikke blot sit Statholderskab, men og sin Boes-Lodd, og levede siden, til Straf for sin ublue Gierrighed, i den usleste Armod. Ved hans Afsættelse blev imidlertid Landet der blottet for alt Forsvar, og Hendrik, hvem Lykken gjorde dristig, huserede ilde med de stakkels Danske Strand-Siddere, og ødelagde ikke alene Eiderstrøms-Egnen, men det hele Landskab mellem <em>Slesvig</em> og <em>Danne-Virke.</em> Adskillige Gange kom endog Slesvig selv i Fare ved Hendriks Drabantere, som han til Søes havde smuglet ind i Byen; men der havde man dog de værste Fiender inden Dørre, thi naar Katten er borte, spiller Musen paa Bænken: da der ingen Øvrighed var, havde Tyvene fri Spas. Her hjalp nu paa de Kanter heller intet Landsmands-Skab; thi da Friser, Holstenere og Ditmarskere saae, at Vogteren var borte og Ævret opgivet, tog de Tiden i Agt, brugde Dagen til at rane, og Natten til at stjæle; ja, hvor de fandt Portene for godt lukkede, gjorde de sig Ræve-Grave ind under Syllen. Sligt lærde imidlertid ogsaa Folk til at passe paa hvad de havde: for at Ingen skulde stjæle Hestene ud af Spil-Toget, blev deres Been sat i Jern-Bøier; for at Dør-Vogteren ikke skulde sove over sig, blev han lænket til Klinke-Faldet, og det var ikke nok med, at man laasede og lukkede paa det Bedste; man indgravede tillige sin Huse, for at giøre Adgangen saameget vanskeligere.</p>
		<p>Hvilken gruelig Røver-Tid dette har været, kan man blandt Andet ogsaa deraf slutte, at der var en vis høi Herre, som da han saae, hvorledes Prakkere i Snese-Tal blev i en Hast til velhavende Folk, paa Andres Bekostning, fik omsider selv Lyst til at drive det samme gode Haandværk. Forskrækkeligt var det jo, at see en høibaaren Mand, der hidindtil havde æret sin Stand, nu med Eet at blive gal af Gierrighed, bide Hovedet af Skam, og søle sig langt værre til, end om han fra sit Høisæde var sprunget ned i en Møddinge-Pøl op over begge sine Øren; men det var ham det Samme: sin store Magt og høie Herkomst, der netop skulde have drevet ham til Dyd og Ære, dem ændsede han kun for saavidt de satte ham i Stand til, uden Frygt for Straf, at trodse Lov og Ret; thi der turde end ikke Nogen giøre sig saa dristig, at klage ham an, fordi, som det hedder: de smaa Tyve hænger man, og for de Store tager man Hatten af.</p>
		<p>Paa denne Tid var det, at <em>Knud</em> sendte Bud til sin Foster-Fader, efter en Slump Penge, der laae hos ham i Forvaring; men da saa Budene gik over Beltet med dem, og var midt imellem <em>Sælland</em> og <em>Fyen,</em> fik de Syn paa et Sørøver-Skib, som rigtig nok endnu var langt borte, men satte dem dog Skræk i Livet, saa de slog et Toug om Penge-Posen og smeed den i Søen; ja tilsidst, da de syndes, det gik dem for langsomt, og var bange, Fienden skulde nappe dem, kappede de Linen, og begravede saaledes de gamle Kongers Kiste-Guld paa Havsens Bund. Kong Niels, der netop selv var underveis fra Fyen til Sælland, saae nok i en Afstand, hvad der gik for sig, men kunde ikke forhindre det, fordi det var nogle Deigntrug af Skibe han havde, som ingen Folk kunde rumme, og som heller ikke vilde lystre Aarerne. Kort derefter, da han traf Knud, som saae meget glad og lystig ud, gav han sig ordenlig til at skiænde paa ham, og sagde, det lod meget kiønnere om han satte sig hen at græde, aldenstund han saaledes havde mistet alt det gode Guld og Sølv, hans Fader og Forfædre havde sanket sammen; men dertil svarede Knud, at det var hans mindste Sorg; men det skal rigtig nok lære mig, sagde han, at være rundere herefter; og har jeg ikke nænt at give en Skilling ud af det Læs Penge jeg arvede, saa skal nu vist hvad jeg herefter tager ind, faae Lov til at stryge, thi Grunker føder kun Gierrighed, og hvem der for deres Skyld giør sig til Drage, faaer aldrig mere Stunder til at være Menneske. Hvad Knud her sagde, skulde betyde saa meget, som at han var Herre over sine Penge, men at Kongen var en Mammons Træl, hvorpaa man da heller ikke kan forlange noget klarere Beviis, end hvad jeg nu vil fortælle.</p>
		<p>Statholderskabet i Slesvig var blevet Adskillige tilbudt, uden at Nogen af dem turde modtage det, for de jævnlige og haarde Indbruds Skyld, man maatte vente af Naboerne, men da saa Knud, ikke for at spinde Silke, men for at høste Priis, selv kom og forlangde den farlige Æres-Post af sin Farbroder, maatte Helten, for at faae den, sælge en Deel af sit Fædrene-Gods, og i dyre Domme tilkiøbe sig en Værdighed, som Stymperne rystede for, da den tilbødes dem omsonst. See, det var en Handel, hvorved Sælgeren viiste, at han tog helst Penge for sin Part, hvorimod Kiøberen gjorde vitterligt, at i hans Øine var den Herre-Tjeneste, hvor der vankede Ære til Sold, langt mere værd, end Guld og grønne Skove!</p>
		<p>Det første <em>Knud</em> nu gjorde, som Statholder, var at tilbyde Hendrik Fred, paa de Vilkaar, at han gav igien hvad Bytte han havde gjort, og erstattede hvad Skade <em>Jylland</em> havde lidt; men da han nok kunde tænke, hvad Hendrik vilde svare, rustede han sig imidlertid af alle Kræfter, ogsaa tildeels ved gode Naboers Hjelp, for, hvis saa skulde være, strax at kunne rykke i Marken. Saasnart derfor Gesandterne kom tilbage fra <em>Hendrik</em> med den Beskeed, at hverken skiøttede han om Dannemarks Venskab, ikke heller vilde han opgive sin Mødrene-Arv; lod <em>Knud</em> paa Timen gaae Bud igien, og forkynde ham aaben Feide. Det loe nu vel <em>Hendrik</em> kun ad og lignede Knud ved en balstyrig Hest, som han dog nok skulde faae lagt Tømme og Bidsel paa; men da saa <em>Knud</em> hørde det, gav han sig i største Hast, men dog tillige i al muelig Stilhed, paa Vei om Natte-Tide, gjorde hverken Bytte eller Skade nogensteds, for at der ikke skulde gaae Ord af hans Komme, og stod saa pludselig i Dagningen for <em>Hendriks</em> Borg. <em>Hendrik,</em> som var slet ikke belavet paa saadant et Morgen-Besøg, fandt ikke for godt at tænke paa Modstand og gribe til Vaaben; men styrtede sig til Hest i Floden, som løb der tæt under Muren, og glad maatte han være, at Graven skiærmede ham bedre end Volden, thi det var Vandet, han kunde takke for, han slap. Da <em>Knud</em> nu saae, han var kommet i Land paa hiin Side, raabde han over til ham, for Løiers Skyld, og sagde: blev du vaad, Fætter! Aah, svarede <em>Hendrik,</em> hvad havde du ogsaa her at giøre? Jo, sagde <em>Knud,</em> jeg vilde hen og hente det Bidsel, du har lovet mig. Ja, paa det Lav, sagde <em>Hendrik,</em> som strax mærkede, det var hans Eget han skulde drikke i sig igien, du slaaer jo bag op, saa Ingen kan komme dig nær.</p>
		<p>Efter nu at have ødelagt baade Borgen, og Egnen deromkring, drog Knud hjem; men kom saa anden Gang igien med friske Folk, og foer saaledes frem i hele Slaven-Land med Ild og Sværd, at han ikke alene satte Dannemark i Sikkerhed, men tog saa ganske Braadden fra Fienderne, at havde de immer før sat Andre Stolen for Dørren, maatte de nu selv krybe i et Muse-Hul.</p>
		<p>Omsider, da <em>Knud</em> ved sin Klogskab og Kiækhed aldeles havde knækket <em>Hendriks</em> Magt, laande han villig Øre til Blodets Røst, og viiste sin Frænde, at hvor fiendtlig han end havde mødt ham i Marken, var han dog i Hjertet hans Ven. Han lod nemlig engang sine Tropper gaae hjem, og begav sig, blot med et Følge af tyve Ryttere, til det Sted hvor han vidste, <em>Hendrik</em> opholdt sig, skikkende sine visse Bud foran med venlig Hilsen. Den tog imidlertid <em>Hendrik</em> kun daarlig imod, sagde, at Fiende-Sødhed kaldte man Falskhed, og spurgde strax: hvor da <em>Knud</em> nu var? ja, da Svaret blev: han holder her uden for Porten, sprang <em>Hendrik</em> op i Forskrækkelse, og havde nær smidt Bordet omkuld, hvor han sad, og spiste til Middag. Det var da kun med Nød og Neppe, han vilde fæste Lid til Budenes Forsikkring, at Hertugen kom i al Fredelighed; men da de svor baade høit og dyrt derpaa, saa troede han dem endelig, og forjog med kiærlig Skamfuldhed al Tanke om Flugt, i det han satte sig ned ved Bordet igien, med Haand under Kind, brast i Graad og sagde: naar den Mand døer, er Dannemark ulykkelig, men i mig skal han, fra denne Dag af, vist altid finde en trofast Ven! See, det var ogsaa Blodets Røst, der talde saa stærkt til <em>Hendriks</em> Hjerte, at han glemde sig selv, ophøiede sin Fiendes Dyder, og tænkde ikke mere paa, at hvad han priste Dannemark lykkelig for, var netop hans egen Ulykke. Aldrig saasnart saae derfor <em>Hendrik Knud</em> træde ind med sit milde Aasyn, før han faldt ham om Halsen, og rakde ham, saa at sige, et Velkomst-Bæger af Venskabs Taarer; saa ganske forsvundet var nu for hans Øine det fiendtlige Billede, saa aldeles havde en eneste Kiærligheds-Yttring udslettet Mindet om Snese Fornærmelser!</p>
		<p>Dog, <em>Knud</em> var ei heller ufølsom mod Venskabs Taarer, og det var paa Venne-Forliig, ei paa Giæstebuds-Gammen, han tænkde, der han nu satte sig ned, og tømde et Bæger med Frænden. Han mæglede Fred, raadte <em>Hendrik</em> til at gaae paa Forlig med sin Morbroder, Kongen i Dannemark, og bragde det, ved mange Overtalelser, endelig dertil, at <em>Hendrik</em> samtykde, og afstod <em>Knud,</em> mod en vis Godtgiørelse, Mødrene-Arven, som saa længe havde været Tvistens Æble mellem ham og Dannemark. Derpaa overdrog <em>Knud</em> sin Ret til Kong <em>Niels,</em> imod at han betalde hvad Knud havde udlovet, hvorpaa <em>Hendrik</em> fik sine Penge, og gjorde nu et ordenligt Gilde for Knud, som han kaldte en Godtgiørelse, fordi han ved det første Besøg var kun blevet daarlig beværtet. Dog, det var det Mindste, thi nu udnævnede <em>Hendrik,</em> med eedelig Stadfæstelse, Knud til Slave-Høvding efter sig, deels, som det lød, fordi han havde ham sit Liv og Land at takke, og deels fordi han ikke turde stole paa sine Sønners Dygtighed til at bestride <em>Tydskerne,</em> for hvis Anfægtning Slavenland især var udsat; fandt derfor, det var bedre, Riget fik, ved et Spring, en Helt til Værge, end at det, ved sædvanlig Arvegang, faldt i en Stakkels Hænder, og blev et Rov for sine Fiender. <em>Knud</em> undslog sig nu vel for at tage imod Tilbudet, da han ikke vilde have den Skam, at de uskyldige Børn skulde sige, han havde taget Brødet af Munden paa dem; men det vilde <em>Hendrik</em> ikke lade giælde, fordi, som han sagde, det var Kiød-Hoveder han havde til Sønner, og blev da saa længe ved at gaae om Borde med ham, til han endelig maatte sige Ja. Da nu imidlertid Slavenland betragtedes som et Lehn af den Romerske Keiser, og <em>Hendrik</em> desaarsag ansaae det for nødvendigt at have hans Samtykke, sendte Knud ham en Hest til Foræring, som under Hoven medbragde et gyldigt Anbefalings-Brev, der sagtens maatte giøre den dobbelt kiærkommen, thi den var skoet med Guld. Følgen blev ogsaa, at da <em>Hendrik</em> døde, tog <em>Knud</em> det ham tilskiødede Landskab i Besiddelse, uden at en Hund giøede ad ham; og herved er kun endnu at anmærke, at hvad Keiseren, ved hiin Foræring, satte meest Priis paa, var ventelig det gode Indfald; thi er Guldet den ædleste Malm, da var det jo ogsaa den fineste Høflighed, at kaste det, som Heste-Beslag, i Skarnet til hans Ære!</p>
		<p>Det var nu <em>Knud;</em> hans Broder <em>Harald</em> derimod, som saae, at han gik for Nummer Nul, baade ude og hjemme, fik nu det fortvivlede Indfald at skaffe sig en Slags Anseelse, ved at forgylde sin Usselhed, og da han var et topmaalt Skarn, brød han sig ikke om Skammen, naar han kun fik Skillingen. Alle hvem der tjende i hans Gaard, fra Træl til Drabant, oplærde han til Tyve, Røvere og Stimænd, saa det blev Naboerne, der maatte baade koste og klæde hans Folk. Om Sommeren drev han Sørøverie, uden at spørge, hvor Skibene hørde hjemme, og for ret at faae Haand i Hanke med <em>Roskilde,</em> bygde han en Fæstning der lige over for, som han proppede fuld af de største Gavtyve, han kunde finde; thi nu da der var gjort reent Bord i Lands-Byerne, skulde Kiøbstæden holde for og nyde samme Skiel. Ved Natte-Tide sneeg nu Galgen-Fuglene sig ind i Værts-Husene, og bemægtigede sig Alt hvad dem lystede, medens Nogle af Troppen satte Værterne bogstavelig Kniven paa Struben, og truede med at skiære Halsen af dem, dersom de vovede at knye. <em>Roskilde,</em> som før havde været en hovedrig Stad, var nær blevet reent forarmet ved slige Indbrud; men omsider blev <em>Sællandsfa</em><em>rene</em> arrige over den evindelige Plage, de havde af Rakket, og tog sig for at giøre Giengiæld paa <em>Haralds</em> Eiendomme. Det er jo dog i Grunden, sagde de, ikke hans vi tage, men kun vort Eget vi henter, og Ingen er Tyv for sit Eget. Nu kappedes man da om, hvem der bedst kunde røve og plyndre, saalænge, til <em>Harald</em> maatte give tabt, og søge Stranden, da der var saa Mange om ham, at han ikke længer kunde nære sig paa Land-Jorden. Det gik da, som <em>Knud</em> spaaede, thi da han saae, hvordan <em>Harald</em> paa en lumpen Maade skrabede til sig fra alle Kanter, lignede han ham ved en Fugl, der bygger Rede af fremmede Fjere, saalænge til der kommer en Hvirvel-Vind og river den i tusinde Stykker; thi saaledes, meende han, ranede <em>Harald</em> saa længe fra Alle og Enhver, til de kom allesammen og holdt Skifte hos ham. </p>
		<p>Hvad nu den tredie Broder: <em>Erik</em> angaaer, da førde han sig meget skikkelig op imod Menig-Mand, men <em>Harald</em> havde han et slemt Horn i Siden paa, og det var ikke heller saa sært; thi da han forlangde sin Broder-Lodd af deres Fædrene-Gods, gav Harald ham ikke andet Svar, end at det gik ikke saa fedt til, der vankede Arv til Hore-Unger. See, derfor var <em>Erik</em> nu den Værste til at plukke Broderen, og satte ret en Ære i at giøre sig godt betalt; men da han saa havde faaet en stor Hob Kostbarheder dynget op i et afsides Hunde-Hul, som hedder <em>Arnakke,</em> kom <em>Harald</em> bag paa ham en Nat, nødte ham til at tage Flugten, og stak Ild paa Rønnen, med samt alle Klenodierne; thi selv turde han ikke bie og tage dem med, og saae da heller, hans Rigdom gik op i Røg, end at Rans-Manden skulde have Godt deraf.</p>
		<p>Der denne Broder-Kiv kom <em>Knud</em> for Øren, frygtede han for, at deres gode Fader skulde i sin Grav faae alt for megen Skam af sine Børn, og stævnede derfor begge Parter, til, under Faldsmaals Straf, at møde ham i Slesvig; hvor han da satte dem kiærlig i Rette, og fældte, efter at have taget Alting i Betragtning, den Dom, at Erik og Harald skulde lige gode Brødre være, og lige god Ret nyde, altsaa ogsaa gaae i lige Arv.</p>
		<p>Paa samme Tid var det, at hun der var gift med Prinds <em>Hendrik Svensen,</em> blev saa kied ad sin Mand, som Kat ad Senep, forklædte sig og løb bort en Nat, hvormed det, efter Sigende, skal have hængt saaledes sammen, at der var en vis ung Knøs, som havde vidst at giøre sine Hoser grønne, saa hun var blevet reent forgabet i ham, og da han nu var bange for, det skulde komme op, og svie til dem Begge, fik han hende lokket til at tage Mands-Klæder paa, og løbe bort med sig. Manden kom imidlertid dog af en Hændelse paa Spor efter dem, traf hende i <em>Aalborg,</em> i hendes gamle Klæder, lod Elskeren løbe, og nødte hende til at vende Næsen hjem igien; men fattede ved denne Leilighed et hemmeligt Nag til den uskyldige <em>Knud,</em> som den, der, efter hans urimelige Indfald, skulde staaet bag Dørren og drevet Spillet.</p>
		<p>Paa samme Tid blev den Svenske Throne ledig, og uagtet de egenlige Svenskere havde gammel Hævd paa at besætte den efter eget Tykke, brød <em>Gotherne,</em> som ogsaa engang vilde være ovenpaa, sig dog nu kun lidt om de gamle Forordninger, og vovede paa deres egen Haand at vælge den Danske Prinds <em>Maagens</em> til Konge. Det var nu vel en Brand i Næsen paa de Svenske Herrer, som ingenlunde vilde lide, at en Folke-Stamme, der dog aldrig ganske havde kunnet maale sig med dem, nu vilde see dem over Hovedet; men skiøndt de, for ikke at lade Retten gaae fra sig, erklærede det skedte Konge-Valg for ugyldigt, og skreed til et nyt, saa maatte de dog, da <em>Gotherne</em> slog deres nygjorte Konge ihjel, stikke Piben ind, og lystre <em>Maagens.</em></p>
		<p><em>Maagens</em> fik nu Lyst til at gifte sig, beilede til en Daatter af Hertug <em>Bogislav</em> i <em>Polen,</em> fik, da han var blevet hende vis, sin Fader til at byde Leding ud, og satte, med den Danske Flaade, Kaasen lige til den Deel af Slavenland, Kong <em>Vartislav</em> regierede over, som skulde nu undgiælde, at han en Tidlang havde ligget i Strid baade med de Danske og med Polakkerne. Paa dette Tog, hvor Kong Niels selv var med, angreb man først Byen <em>Osna,</em> som kun undgik Beleiring, ved at betale en Slump Penge; og derfra gik Flaaden til <em>Jomsborg,</em> hvor <em>Bogislav</em> mødte med saa mange Hjelpe-Tropper, at i en Haande-Vending var Byen indtaget. </p>
		<p>Efterat nu Kong <em>Niels</em> havde modtaget sin Søns Fæste-Mø, skildtes han fra <em>Bogislav,</em> men modtog dog endnu ved <em>Strela</em> et Besøg af <em>Vartislav,</em> som saae, at hans Land stod Fare for at blive ødelagt i Bund og Grund, og havde desaarsag alt eengang forgiæves handlet med Sejr-Herrerne om Fred. Endskiøndt nu Kongen selv havde anmodet <em>Vartislav</em> om at komme ombord til sig, og givet ham sikkert Leide, lod han sig dog af nogle ondskabsfulde Drabantere forlede til at behandle ham som Fange, og vilde ikke ladet ham fare. Da reiste Knud sig i Raadet, og indskiærpede Kongen med Fynd, at han dog for Guds Skyld maatte elske Ret og Billighed høiere, end troløse Folks Indskydelser, vel betænkende, at fangede han sin Fiende, ved at bryde sit Ord, da tabde vel Fienden indtil Videre sin Frihed, men han evindelig sin Ære; ja, sagde Knud, forgriber du dig her, da vorder det en evig Skam, ei blot for dig, men ogsaa for Dannemarks Rige, hvis Konning du est. Ved en saadan eftertrykkelig Tale lykkedes det ham ogsaa virkelig at redde sin Ven fra Baand, og sin Konge fra Skændsel, thi Samvittigheden slog den hele Forsamling, saa de eenstemmig gav hans Ord Magt; men det var naturligviis en Seier, som skar hans Avinds-Mænd i Hjertet.</p>
		<p>Kort derpaa, da Flaaden var aftakket, gjorde Kong <em>Niels</em> sin Søns Bryllup i <em><em>Ribe,</em></em> hvor man, formedelst den stærke Seilads, kan faae for Penge hardtad Alt, hvad man vil nævne, og her kom <em>Knud</em> frem, i Tydsk Dragt, stadseligere end alle de Andre. Det kunde <em>Hendrik Avind,</em> som strax fik ondt i Øinene, naar han saae Noget der skinnede, ikke udstaae, og gav sig da i Klammerie med <em>Knud,</em> blot for at faae sagt, at det skulde være en daarlig Kniv, der ikke kunde bide paa Skarlagen. Ja, men hvad siger du da om Lamme-Skind? svarede <em>Knud,</em> saa, langt fra at gribe til Trudsler og Ukvems-Ord, lod han det blive ved i Skiemt at slaae Tølperen over Fingerne, som vilde nappe i hans fine Kjole, til Beviis paa, at Skoserne gik lige saa glat igiennem det Danske Skind som igiennem det fremmede Klæde.</p>
		<p>Siden, da <em>Knud</em> havde gjort et Vikings-Tog i Øster-Leden, og kom hjem med et skiønne Bytte, tænkde han vel, at det skulde regnes ham til en særdeles Fortjeneste, men han fik dog kun Skam til Takke, saa at Kongen endogsaa offenlig sigtede ham, som Den der havde jaget paa Svenskens Ene-Mærker.</p>
		<p>Ikke desmindre skinnede disse <em>Knuds</em> Helte-Bedrifter <em>Maagens</em> saa stærkt i Øinene, at han fik Lyst til at træde i hans Fodspor, og hjembragde ved denne Leilighed, blandt andre Seiers-Tegn, nogle saakaldte <em>Thors-Hammere</em> af en uhyre Størrelse, som han fandt paa en af Øerne, hvor de, efter gammel Overtro, ansaaes for en Helligdom; thi Sagen er den, at Forfædrene, som var meget for at have en Lignelse for Øie af de usynlige Ting, kunde intet klarere Begreb giøre sig om Tordenene end som Lyden af en uhyre stor og klinger Kaabber-Hammer, og lagde, derfor an paa ved Konst at frembringe noget Lignende. <em>Maagens</em> derimod, som var født i Christenheden, havde naturligviis Afskye for Hedenskabet, og satte en Fortjeneste i at giøre Afguds-Huset ryddeligt, og vriste Hammeren fra <em>Thor,</em> hvorfor han da ogsaa endnu den Dag i Dag maa høre ilde af Svenskerne, som en formastelig Kirke-Røver, der forgreb sig paa Helligdommen; men jeg siger: Gud give, han kun aldrig siden havde forgrebet sig værre, men ladet Enden være Begyndelsen liig! </p>
		<p>Dog, det kunde nu ei andet være, end at hardtad alle <em>Maagenses</em> Venner og Frænder saa skiævt til <em>Knuds</em> gode Lykke; thi ingen Misundelse er i Hadskhed at ligne ved den, der opstaaer hos onde Mennesker, naar de seer sig overgaaede i Daad og derved fordunklede af dem, de kalder deres Ligemænd. Saalænge imidlertid Dronning <em>Margrete</em> levede, arbeidede hun uafladelig paa at vedligeholde god Forstaaelse imellem Prindserne, kuldkastede ogsaa virkelig, ved sin Forstand og Sagtmodighed, mangt et forrædersk og rasende Anslag, og vidste i det Hele med Klogskab og Sindighed at holde den opfarende Ungdom i Tømme. Endnu i sin sidste Sygdom, som var en ulægelig Vattersot, der satte sig i Benene, lod hun, da hun mærkede, Opløsningen nærmede sig med stærke Skridt, <em>Knud,</em> paa hvis ædle Tænke-Maade hun nu ene regnede, kalde til sig, og bad ham saa mindelig: af alle Kræfter og med al Oprigtighed at arbeide paa stadig Fred og Enighed i Konge-Huset, og derved sætte Borger-Kronen paa sin Helte-Krands. Der er desværre, blev hun ved, et Selskab, der sparer ingen Møie for at slukke Kiærlighed og puste Tvedragt op i Kongens Gaard, og det er ikkun mig, som, ved Formaninger til Eftertanke, hidindtil har i Fødselen kvalt deres ulyksalige Idræt.</p>
		<p>Ja, svarede <em>Knud,</em> den Gud som kiender Hjerterne, han veed, det er mit oprigtige Forsæt, hvad jeg lover: alle mine Livs Dage at beflitte mig paa en ærlig, ustraffelig Vandel, aldrig at fremkalde, men rolig at vente Uveiret, og gierne betale Ondt med Godt!</p>
		<p>Over dette hans Løfte blev Dronningen glad, og sagde: nu døer jeg rolig, vis paa din sjeldne Trofasthed.</p>
		<p>Saa døde da nu hun, der havde styret Ungdommens Hidsighed, men derfor ingenlunde udslukt den Skade-Ild, der immer havde ulmet under Asken, og blussede, da hun var borte, op uden Hinder. Den der fik travlest, var imidlertid <em>Hendrik,</em> der, som sagt, foruden Misundelsen paa Knud, den de var Mange om, bar et besynderligt Nag til ham, paa Hanreiskabets Vegne. For da nu at kunne give sin Ondskab mere frit Løb, saavelsom for at være des sikkrere paa at ramme vist, tog han Stadtholder <em>Ubbe</em> og hans Søn <em>Haagen,</em> i Ledtog med sig, og disse tre Svende, der ikke for deres Død kunde taale at see længer paa <em>Knuds</em> Glands, stak nu Hovederne sammen, for at hitte paa en sort Løgn, de ret kunde sværte ham med. Saalunde udklækkede de en Beskyldning, der, efter deres Tanker, skulde sætte ham, vort Fædrenelands skinnende Lys, i den fæleste Skygge, i det de sigtede ham som Den, der, uden at bryde sig om, enten Kong <em>Niels</em> var levende eller død, anmassede sig, til hans Beskiæmmelse, Kongelig Navn og Værdighed. Kong <em>Niels,</em> som strax fæstede Troe til Bagtalelsen, fandt, at det var en Forhaanelse, han ikke kunde døie, og stævnede <em>Knud</em> ind for Herre-Dagen, men kom der aldrig saa tidlig, at jo <em>Knud</em> var paa Pletten, ja drev paa Tydsk Maneer sin Høflighed saa vidt, at da han saae sin Farbroder komme ridende, kastede han sin Kappe, løb til, og holdt Stig-Bøilen, mens Kongen stod af Hesten. </p>
		<p>Derpaa traadte Kong <em>Niels</em> frem i Forsamlingen, tog Ordet, og sagde: hvad vi Sønner af Svenn Æstridsøn, Konge-Værdighed angaaende, fornemmelig har seet paa, er Alderen, saa vi har ladet det Hele gaae efter den, og altid overladt den Broder Riget, som havde flest Aar paa Bagen, og aldrig tilladt, at den Yngre gik den Ældre i Forkiøbet. Eftersom nu jeg var den Yngste, var jeg ogsaa længst fra Thronen, men jeg traadte alligevel med Beskedenhed i mine gode Brødres Fodspor, og prøvede aldrig paa med Trods at tvinge Lykken, thi jeg vilde ikke rane Kronen, eller forhaste og forgribe mig paa en Ære, jeg efter min Alder endnu ingen Ret havde til, men heller bie, til Turen kom til mig. <em>Knud</em> derimod, kan jeg see, bryder sig kun lidt om de Ældres Exempel, siden han, til Trods for den gode, gamle Skik, anmasser sig Navnet, hvad han fattes i Gavnet, og har saadant et Hastværk med at tiltage sig en Ære, han endnu ingen Ret har til, at han ikke skammer sig ved at lade sine Folk kalde sig <em>Konge,</em> som han dog ikke er. Jeg synes imidlertid, han gjorde klogere i, at lade den nærværende Konges Død, end sine Hykleres Mundsveir, sætte ham paa Thronen; thi det klæder dog meget kiønnere at bie, og tage imod Æren, naar Tiden kommer, end at tilegne sig den selv for tidlig. </p>
		<p>Efterat han nu omtrent saaledes havde fremsat sit Klage-Maal over Indgreb i hans Kongelige Navn og Rettighed, reiste <em>Knud</em> sig strax, men stod taus enstund, med nedslagne Øine, og drog et Suk saa dybt, at Sveden sprak ham af Panden. Endelig tog han dog Mod til sig, slog Øinene op, lænede sig, som Skik er, paa sit Sværd, og begyndte sin Tale. Fader! sagde han, her hviler Brøden imod dig ene paa dem, som forstyrre din Ro, og indskyde dig en Bitterhed, der passer ilde kun til Konge-Smykket og de hvide Haar; thi af Løgn er de Skyer sammenblæste, som mørkne dit soelblide Aasyn, og Bagtalelse er Navnet paa Slangen, der har med sin Hvislen oprørt dit stille Sind. Mig derimod giør det inderlig ondt, at see Dig, som er i Grunden Sagtmodigheden selv, blusse i Dag af en Harme, der aldrig oprandt i dit Hjerte, saa man med Sandhed maa sige: du er som ude af <em>dig selv.</em> Men kiære! hvi sparker du dog ei til Øre-Tuderne, og lader Skvalder drukne for din Dør? Hvor kan du dog slaae Liid til det usle Opspind, at jeg paa Trods tilegner mig din Titel! I høre det jo selv: mine Tjenere kalder mig <em>Hosbond,</em> ei Konge, og er det da end Skik blandt Slaverne, at hilse mig med Herre-Navn, er det dog visselig kun nidske Fortolkere, som af den uskyldigste Høflighed gribe Skin til at anklage mig, som om Ærbødighed var Synd hos Andre, fordi den savnes hos dem selv! Altsaa, jeg <em>fører ikke,</em> som man siger, <em>Konge-Navn,</em> men netop en beskeden Titel, fordi al Navne-Brask er mig modbydelig, og jeg holder det min Ære for nær at føde Misundelsen; men hvad Barbarers Hylding angaaer, da giør dog vel den intet Skaar i din Høihed! Nei, visselig, og troe du mig! de der fnyser ved Æren, mig ydes i fremmede Lande, de er dine Fiender, saavelsom mine; thi skildte de mig ved Livet, som er deres Lyst, da skildte de dig ved en trofast Tjener, som stander i mig ved din Side. Ja, sæt nu, man kaldte mig Konge! hvad da? <em>Maagens,</em> din Søn, er, som vi høre, jo nylig af <em>Gotherne</em> kaaret og keiset til <em>Konge,</em> og timedes nu mig blandt Slaverne den samme Lykke, da maatte det jo være dig en stor Fornøielse, at der sad tvende Konger under dine Vinger! Misunde mig kunde du aldrig min Lykke, men maatte tvertimod unde mig den af dit ganske Hjerte, da det var Lykke for dig, saavelsom for mig; thi havde jeg end selv erhvervet mig Spiret, jeg vilde dog med Glæden sænke det for dit, og lade dig høste gylden Frugt paa de Marker, som før kun har baaret dig Tidsler og Torne. </p>
		<p>Kom nu hertil ihu, at hvad jeg agtede for min høieste Glæde, og for den skiønneste Daad, det var at vaage for dit og for Dannemarks Vel! Selv maa du vide, om det har havt noget Klem med min Kamp; men det tør jeg sige: pløier kun, Dannemænd! Strandbredd og Kyst, bygger paa Klinterne, om I har Lyst, og glad skal Sømanden være, om I holder ham saa fri for Strandsidder-Svig, som Jeg holder eder for Vikinge-Ran! Ja, min Konge! gaaer Sandhed dig over Æren, da maa du selv bekiende, hvilken Fare du svævede i for Saxernes Indbrud, naar du fordum opholdt dig i <em>Slesvig,</em> saa du kunde hverken Nat eller Dag undvære din Liv-Vagt; kom derimod nu, hvad Time dig lyster! der skal vist Ingen forstyrre din Søvn.</p>
		<p>Endelig endnu Dette: inden snævre Grændser, til Dannemark ene var din Magt indskrænket, jeg har udvidet den, og det saa kiendelig, at de som før hjemsøgde dig med Sværd, nu giæste dig i Underdanighed med røden Guld. Saa har jeg svunget mit Glavind for dig, saaledes høster du i Mag, hvad jeg har saaet, og det er i sin Orden; thi Kæmpen skal vove, og Kongen skal vinde; men hvad jeg beklager mig over, det er, at skiøndt jeg har saaledes tjent dig, skiøndt jeg, om du ei vilde regne min Høvdings-Daad, ogsaa bærer et Saar, og det ei paa min Bag, som jeg modtog, stridende for dig i aaben Mark, at du alligevel, siger jeg, giver Mistanke Rum, ja stævner og sigter, og blues ei ved at fortale en Strids-Mand, hvis Trofasthed alt i en Række af Aar har staaet sin Prøve, hvis Uskyld er klar! Er det da ved Fortjenester, Konge, man faaer dig til Avinds-Mand paa Herre-Dagen? Istedenfor Gunsten og Naaden jeg havde i Vente, blev Vreden min Deel; skal det være Løn for min Idræt, og Sold for min Kamp? Nei dog, den være langt fra dig, hin sorte Utaknemmelighed, som med Misundelse og med Bagvaskelse giengiælder Godhed og Velgierning; Beskyldningen, det kan ei nægtes, er ene og alene et Foster af Misundelse, men ikke din, nei Skielmernes, som du beleires af! Dog, kom ihu! den Konge vorder lav i Sædet, som bøier Øret til Anklagerne.</p>
		<p>Og nu da: længe leve du som Landets Fader! til Lykke og Held med Navn og med Spir! Han vorde din Arving som fødtes dertil! og i Henseende til mig, lad Lykken stige, Lykken dale, som den vil! min Troskab imod Kongen, min Ærbødighed for Majestæten, de skal aldrig vakle!!</p>
		<p>Denne Tale formildede Kongen, saa nu forsvandt de sure Miner, saavelsom Vreden, der kun var en Følge af de onde Indskydelser, hvis Grundløshed nu var blevet ham klar. Dette erklærede han ogsaa strax for Alles Øren, ønskede de Skvalder-Poser Last og Skam, der havde sat ham Blaar i Øinene, og lovede, at herefter vilde han vide at tage sig bedre i Agt, og aldrig høre efter saadan Sladder og Bagtalelse.</p>
		<p>Der <em>Hendrik</em> nu saae, at al den Løgn, han havde sammendynget, henveirede Knud som ingen Ting, med sine sunde, betænksomme Ord, lod han vel derfor ikke af, at slaae paa samme Stræng, og ængste Kongen med Fortællinger om Knuds Ærgierrighed og Herske-Syge; men nu gav han Sagen en anden Vending, og sagde, at det var meget uvist, om <em>Maagens</em> fik Kronen, dersom han skulde have saadan en Medbeiler at drages med om den. I det mindste, lagde han til, er jeg ganske overbeviist om, at, kommer Folket til at vælge, vil de foretrække <em>Knud</em> for os alle sammen, saamange som vi er, saa at dersom Kongen ellers vil sin Søn vel, er det nok ikke raadeligt at han lader Andre komme til at afgiøre Spørgsmaalet om Thron-Følgen, og det blev allernemmest afgjort, naar man skildte sig af med ham, der staaer <em>Maagens</em> i Veien; saa, naar man saae sit Snit, kunde en skarp Kniv her snart giøre en god Gierning.</p>
		<p>Ved saaledes at hviske Kong <em>Niels</em> en Djævel i Øret, fik <em>Hendrik</em> omsider sin Villie frem, saa Faderen, piint af Bekymring og ond Mistanke, gav Sønnen Lov til at sørge for sig selv, og rydde af Veien hvad der var en Anstøds-Steen for hans Lykke. Strax lod nu <em>Maagens dem</em> kalde, der, som sagt, havde sammenrottet sig med <em>Hendrik,</em> til al Udaad, og saavel de, som en ny Medvider de optog, nemlig <em>Haagen Jyde,</em> maatte da sværge, at holde reen Mund med hvad der blev dem betroet; men sært nok var det, at man turde stole paa <em>Haagen Jydes</em> Troskab, da man dog vidste, han var gift med en Syster ad <em>Knud.</em> Paa denne Indledning fulgde et langvarigt Løn-Stævne, for at overlægge, hvordan man bedst kunde faae Ram til <em>Knud,</em> saa eet Slag var Nok, og medens de havde det Arbeide for, laae alle Rænke-Smedene langs hen ad Jorden, for at, hvis der skulde komme Noget op om den Sag, de da kunde have deres Eed fri, at de <em>hverken stod eller sad</em> den Sted, hvor der blev Raad lagt op mod <em>Knud</em> Hertugs Liv. Saaledes tænkde da de, at kunne lægge sig Brøden fra, men de betænkde ikke, at hvem der vil frie sig med sin Eed fra gjort Gierning, kan aldrig sætte sine Ord saadan paa Skruer, at Meen-Eden stikker jo i dem, ligesom det da ogsaa er et eget Miskmask af Svine-Lumskhed og Torske-Forstand, at giøre sig Samvittighed over Ordet, men ingen over Gierningen, og bilde sig ind, man bliver reen for Gud og al Verden, naar man kun visker Munden med en skiden Haand. Saasnart imidlertid <em>Haagen</em> Jyde, under Talens Løb, som i Førstningen klang ganske antagelig, mærkede, hvad Meningen var, at det nemlig slap ud paa en Stempling imod <em>Knuds</em> Liv, traadte han paa Timen ud af det ugudelige Selskab, sprang op og søgde Dørren, for, jo før jo heller, at komme bort fra hvad han fandt var intet Frænde-Stævne, men en Røver-Kule. Uraadets Opmand bad ham da huske hvad han havde svoret paa, hvortil han svarede, at hvor forhadt deres Anslag end var ham, vilde han dog ingen Forræder være; skiøndt jeg vilde rigtig nok raadt ham, trods Løftet, at bryde en Taushed, som maatte koste et uskyldigt Menneskes Liv.</p>
		<p><em>Maagens,</em> som nu kun tænkde paa, hvorledes han bedst kunde skjule Ræven, og ret paa en listig Maade forebygge al muelig Mistanke, besluttede for det Første, paa Skrømt, at sværge sig i Stalbroderskab med Manden, efter hvis Blod han saa hæftig tørstede, som om det var hans Agt, ved en saa hellig Knude at giøre Slægtskabs-Baandet endnu mere uopløseligt. Dernæst, for endnu bedre at skjule sin Ondskab under Helligheds Maske, saa Ingen skulde drømme om, at han gik med Skielmen bag Øret, kundgjorde han, i en Forsamling af den Sællandske Adel, at han med det Første vilde foretage en Pillegrims-Reise, og <em>Knud</em> bad han til Jule-Bud hos sig i <em>Roskilde,</em> udnævnende ham, med det Samme, til lovlig Værge for sin Hustrue, sine Børn og sit Boe, mens han selv var borte.</p>
		<p>Imidlertid havde En af Medviderne i Sammen-Sværgelsen aabenbaret den for <em>Knuds</em> Hustrue, <em>Ingeborg,</em> hvorpaa hun ufortøvet skrev til sin Mand, og bad ham dog endelig vare sig vel, da han havde Forrædere om sig, som stod ham efter Livet; men han, som troede, hendes Brev var blot en Virkning af Kvinde-Frygt, uden at hun derfor vidste Rede til nogen virkelig Fare, ændsede slet ikke den Advarsel, og sagde, at han troede <em>Maagens</em> lige saa godt som sin Kone. Det var da hans ulykkelige Stjerne, som hindrede ham fra at lyde sin Hustrues gode Raad, saa han ved sin Godtroenhed blev Ondskabs Rov, og løb i Snaren, som troløs Haand havde opstillet for ham!</p>
		<p>Efterat nu <em>Maagens,</em> i fire samfulde Dage, havde beværtet Knud og den Sællandske Adel, lod han dem fare, men blev selv i Roskilde; saa han og <em>Knud</em> opholdt sig, den øvrige Deel af Julen, hver paa sit Sted; og da skedte det, at en af Knuds nærmeste Paarørende kom op at skiændes med en af Hofmændene, og slog ham med en Pog for Panden, saa han reiste sig aldrig meer, hvorover Giernings-Manden blev jaget paa Porten, og tyede til <em>Maagens.</em> Ham turde imidlertid <em>Maagens</em> ikke tage med sig paa det afskyelige Bøddel-Tog han havde for, paa det Knud ikke derved maaske skulde faae Nys om Forræderiet, og han maatte derfor, som en mistænkelig Person, blive ene tilbage, da <em>Maagens</em> nu en Nat tog paa Vei med alle sine øvrige Tjenere.</p>
		<p>De Sammensvorne maatte nu paa Ny love ubrødelig Taushed, Krigs-Folket blev lagt paa Luur i en Tykning, hvor Ingen kunde see dem, og en af Medviderne: en Tydsk Sanger, sendt over Marken optil <em>Erik Falstrings i Harrestæd,</em> hvor <em>Knud</em> var til Herberge, med det Bud, at <em>Maagens</em> holdt nede ved Skoven, og vilde gierne tale med ham under fire Øine. <em>Knud,</em> som aldrig drømde om, at der var Forræderie i Giære, tog ikke meer end to af sine Hofmænd og to Stald-Drenge med sig; ja saa stor var hans Tryghed, at han ikke engang tog sit Sværd paa, men vilde sat sig aldeles vaabenløs til Hest. Det var ogsaa kun med Nød og Neppe, at En af hans Tjenere endelig formaaede ham til at spænde Sværdet paa; thi da bemeldte Tjener bad ham: dog for Guds Skyld ikke at glemme Sværdet hjemme, svarede han: jeg gaaer jo ikke med mit Liv i min Haand, hvortil da Sværd? <em>Da</em> troer man Freden vel, naar man takker Sværdet af, og det var Tilfældet her, saa <em>Knud</em> troede at i Selskab med <em>Maagens</em> var han vel forvaret. </p>
		<p>Sangeren, som vidste, hvilken særdeles Kiærlighed <em>Knud</em> havde til Alt hvad der var Tydsk, vilde imidlertid gierne frelse hans Liv, men turde for sin Eeds Skyld ikke gaae aabenbart til Værks, og søgde derfor, uden at man kunde beskylde ham for at have sagt Noget, paa en forblommet Maade at vare <em>Knud</em> om hans Skade. Han gav sig altsaa til, med Eftertryk, at synge en deilig Kæmpe-Vise om Fru Grimhilds noksom bekiendte Troløshed mod sine Brødre, og tænkde, at dette mærkværdige Exempel, paa Frænde-Svig, skulde slaaet ham med Frygt for noget Lignende; men <em>Knud</em> var alt for sikker i sin Sag, til at blive tvivlraadig ved mørke Taler, eller havde dog i al Fald saa megen Agtelse for <em>Maagens,</em> at han vilde heller vove sit Liv, end vise Mistanke til hans Ærlighed mod Slægt og Venner. Da Sangeren nu saae, at <em>Knud</em> vilde ikke forstaae en halvkvæden Vise, gik han et Skridt nærmere til Meningen, og lod ham skimte Harnisket, han bar under Kappen, men, skiøndt det vel maatte falde <em>Knud</em> mistænkeligt for, var han dog alt for kiæk, til at lade sig skræmme, og det var da kun spildt Umage Hinkeren gjorde sig, for hverken at bryde med Gud eller Fanden.</p>
		<p><em>Knud</em> var nu kommet til en Udkant af Skoven, hvor <em>Maagens</em> sad paa Stubben af en Vind-Fælde, tog flux imod ham med den sødeste Falskhed og havde nær kvalt ham med Kys og Kiærtegn; men under Omfavnelsen blev <em>Knud</em> dog opmærksom paa, at han var jernklædt, og spurgde med Eftertryk: hvad skulde det sige? <em>Maagens,</em> som endnu vilde skjule Skalken, hittede strax paa en Grund, og sagde: der var en Graalaar der i Nærheden, som han havde en Høne at plukke med, og hos hvem han derfor vilde giøre ryddeligt. Aah nei! sagde <em><em>Knud,</em></em> (den Guds Mand, som baade afskyede Tingen i sig selv, og dobbelt i Betragtning af Tiden, da det var just om hellig Trekonger-Dag); lad dog ikke din Vrede forføre dig til at vanhellige den gode Høitid! Jo, bandte <em>Maagens,</em> Hevn vil jeg have, det faaer Ingen mig fra, og Tiden er lige lang, men ikke lige nyttig. Velan, sagde <em>Knud,</em> saa vil jeg da sige god for Manden, at han skal bøde, som ved bør. </p>
		<p>I det Samme hørde Knud Vaaben-Gny af Krigs-Folket, som brød nu frem af Bagholdet, saae sig om, og spurgde <em>Maagens,</em> hvad han vilde med de Tropper? Jeg vil, sagde <em>Maagens,</em> dog nu engang have det afgjort, hvem der skal være Konge, naar min Fader døer. Ih, svarede <em>Knud,</em> er det nu Tid at tale om Sligt? gid din Fader maa leve fuldmangen god Dag, lyksalig og glad i sin Høihed!</p>
		<p>Ved disse Ord sprang <em>Maagens</em> op, og røg, som en Slags-Broder, lige i Haaret paa <em>Knud,</em> der nu endelig mærkede Uraad, og foer med Haanden til sit Sværd, men fik det knap halvt af Skeden, før Issen var flakt og han segnede død til Jorden. Enhver af de sammensvorne stak nu sit Spyd igiennem hans Liig; men af Blodet oprandt en Lægedoms-Kilde, til Folkets Gavn i de følgende Tider!</p>
		<p>Saasnart <em>Skialm Hvides</em> Sønner, der vare opdragne Børn med <em>Knud,</em> og elskede ham derfor som deres egen Broder, hørde, han var myrdet, søgde de strax Kongen, og bad om et Gravsted til ham i <em>Roskilde-</em>Domkirke; men det blev dem aldeles afslaaet, da han gav for, at Synet af den Ulykke der var skeet vilde forbittre Borgerne, og Galden vilde løbe over paa Liig-Følget, naar <em>Maagens</em> var i Nærværelsen, saa hvad der skulde være en stille Liig-Begiængelse, blev snarere et støiende Oprør. Saaledes skulde det nu hedde sig; men i Grunden var Angesten for Oprør vist kun et Skalke-Skjul for Kongens Had til <em>Knud;</em> thi med jo mere Ære han laae i sin Grav, desmere Skiændsel hvilede der naturligviis paa hans Morder.</p>
		<p>Ubønhørte maatte altsaa <em>Skialms</em> Sønner vende tilbage, og nøies med at give Vennens mishandlede Liig en fattig Jorde-Færd i <em>Ringstæd;</em> men, gik de mødige Fjed, da glemde Gud dem ei heller med Veder-Kvægelse fra det Høie, thi der man satte Baaren ned og hvilede med Kisten, opsprang der paa Stedet en rislende Kilde. Ja, dette var langt fra at være det sidste straalende Vidnesbyrd om den Hensovnes soleklare Uskyldighed; ei heller vilde Gud tillade, at den Ædles Æt, der havde arbeidet saa værdig for Tid og Evighed, skulde uddøe med ham; thi det skal mindes, at Ottende-Dagen efter hans Fald opreiste Gud ham en Arving: <em>Ingeborg,</em> hans Hustrue, fødte ham en Søn, som fik sin Olde-Faders Navn paa Mødrene Side, og blev kaldt <em>Valdemar!</em></p>
		<p>Dengang det nu rygtedes i Fædrene-Landet, hvilken Udaad der var bedrevet, da fik man Ynk at høre, thi hele Landet sørgede, og allevegne saasnart den Tidende kom, holdt Gilderne op, med hvilke man pleiede at giøre sig lystig i Julen. Ja, borte var Glæden, Mænd græd som Kvinder og Kvinder som Børn; saa det kom til at staae skrevet med Taarer i Menig-Mands Ansigt, hvor inderlig elsket af Alle han var, hvorfor der da og, fra de Hulkendes Læber, nedregnede de stærkeste Forbandelser paa Mordernes Hoved, som ved at fælde saa livsalig en Herre, stak Kniven i Dannemarks Hjerte!!</p>
		<p>Anderledes var <em>Maagens</em> tilsinds, thi efterat have bedrevet det ugudelige Mord, vendte han fornøiet hjem til Roskilde, og udbrød i den mest overgivne Lystighed, som Den der nu var sin Medbeiler kvit og Kronen vis; ja, han var uforskammet nok til at bryste sig af det Held i sin Ondskab, han dog maatte bluedes ved, og skoggerloe ad det Blod paa sine Hænder, han i det Mindste dog skulde søgt med Fortrydelsens Graad at aftvætte.</p>
		<p>Hvem der imidlertid ikke hvilede, var ovenmeldte <em>Haagen Sunnivesøn, Peder Bodelsøn,</em> og <em>Skialm Hvides</em> Sønner, som overalt i Menig-Mands Samkvem bejamrede <em>Knuds</em> Endeligt, og søgde at bringe Almuen i Harnisk mod hans Morder, ved at skildre Misgierningen med de allersorteste Farver. Hvad der meget forstærkede Indtrykket af deres Klagemaal, var den Dræbtes Kjortel, som de paa Thinge viiste frem for Alles Øine; thi der var Mange, hvis Blod kom først ret i Kaag, der de fik Syn paa det sønderrevne, fra Øverst til Nederst giennemborede, Klædebon; men hvad der gjorde Sagen klar, var dog de jævnlige Jærtegn, hvormed Himlen bevidnede sin Helgens Uskyldighed.</p>
		<p>Paa Lands-Thinget, som holdtes ved <em>Ringstæd,</em> indfandt blandt Andre ogsaa <em>Harald</em> sig, og opløftede et ynkeligt Skrig over sin Broders Mord, men det var fordi han havde Øie paa Kronen, saa han snakkede i Grunden for sin Æske, og det var egenlig kun den anden Broder: <em>Erik,</em> <em>Knuds</em> Lehnsmand paa Øerne, som fnøs efter Hevn. Kong <em>Niels,</em> som fandt, det var en farlig Sag at mødes med en forbittret Almue, turde i Grunden hverken selv komme til Lands-Thinget, eller skikke sin Søn, og tyede i denne sin Tvivlraadighed til Erkebisp <em>Æsger</em> i <em>Lund,</em> som da raadte ham at reise selv, og lade <em>Maagens</em> blive i <em>Roskilde;</em> da Almuen, naar den kun ikke fik Øine paa ham, dog maaske kunde give sig til Taals. Alligevel holdt <em>Niels</em> det dog ikke for raadeligt, at troe Freden, og vove sig ind i Folke-Stimlen paa Høiene, hvor Thing Stæden var, men blev i Byen, og imidlertid var det, at begge <em>Knuds</em> Brødre holdt Taler og klagede deres Vaande for Folket, som derover blev saa bevæget, og saa ophidset paa den uskyldige Herres Bane-Mand, at de strax lod gaae Dom over ham, og gjorde ham fredløs. Kongen derimod havde de, saavel i Betragtning af hans høie Stand, som af hans høie Alder, endnu saamegen Ærbødighed for, at de ikke vilde skride til nogen Haardhed imod Gamle-Fader selv, men heller lade, som de meende, han kanskee dog var uskyldig, saa det var ikke sikkert, man forgreb sig jo, ifald man rørde ved ham.</p>
		<p>Saaledes stod Sagerne, da der begyndte at mumles om, at Kongen var jo ikke paa Thinget, og nu med Eet blev Almuen, som den var splittergal, og stod paa Springet at fare lige ind i Byen og knuse ham, saa arrige blev de over, at han, som skulde sætte Thinget, for at det kunde være gyldigt, vægrede sig ved at møde, skiøndt han var i Nærheden, og de skreeg allesammen: at siden Kongen ikke vilde søge dem, var det ikke meer end billigt, at de søgde ham.</p>
		<p>Saasnart Kongen, som havde sine Speidere paa Thinget, fik dette at vide, maatte Erkebiskop <em>Æsker</em> ud, for, om mueligt, ved den store Ærbødighed, man havde, baade for hans høie Byrd og hans hellige Stand, at holde Styr paa den rasende Almue, der kom nu virkelig anstigende. Saasnart <em>Æsker</em> mødte dem, fløi han af Hesten, greeb <em>Eriks</em> Hest i Tømmen, og formanede, paa det Eftertrykkeligste, til dog at dæmpe den rasende Vrede, imod den Forsikkring, at <em>Maagens</em> skulde vorde straffet efter Lovens Strænghed, og hans Fader med lovligt Værn fralægge sig al Deel i Brøden. Længe maatte han bede, skiøndt han endog blottede sit ærværdige Hoved, og stod med Hat i Haand for den oprørte Vrimmel; men omsider lod dog <em>Erik</em> sig bevæge, saa Kongen ei blot blev uanfægtet, men skulde frit kunne møde paa Thinget. Det var da Kongens store Lykke, at han havde denne Mand hos sig, der var som Dannemarks Orakel, thi <em>Det</em> maatte vist nok til, for at Folket, saa opsat som de var paa at hevne <em>Knuds</em> Mord, skulde give Freds-Ord Magt, og staae af fra deres faste Forsæt.</p>
		<p>Saa kom da nu Kongen paa Thinge, uden sin Søn, men dog ikke anderledes, end at der gik Bud med Beskeed frem og tilbage mellem ham og Folket, thi han var bange for ved sin Nærværelse igien at forbittre Almuen, og holdt sig derfor afsides med sine Raadgivere. Spørgsmaalet var nu: om Kongen vilde giøre sin Eed paa, ei at taale <em>Maagens</em> i sin Gaard, eller see ham for sine Øine, men meget mere sørge for, at han kom ud af Landet, og satte aldrig sin Fod i Dannemark mere, med mindre Folket selv vilde tage ham til Naade. Det vilde Kongen nødig, men fandt sig dog omsider deri, da der ingen anden Redning var, og hans Raadgivere skyndte ham til det, med den Bemærkning, at <em>Maagens,</em> som var Konge et andet Steds, havde godt ved at gaae i Land-Flygtighed, mens Folke-Vreden satte sig, og at naar han havde været borte enstund, vilde man ikke bedømme ham nær saa strængt; thi Folket vilde da ynkes over hans Vanheld, og glemme hans Brøde over hans Bod.</p>
		<p>Hermed stilledes da dette Folke-Bulder, hvorpaa Fader og Søn drog, hver sine Veie: <em>Niels</em> til Jylland, og <em>Maagens</em> i en egen Slags Landflygtighed over til Gothland; men hermed var Hof-Folket misfornøiet i høieste Grad, thi de der selv havde raadt <em>Maagens</em> til at myrde <em>Knud,</em> holdt naturligviis meer af en feed Proces end et magert Forliig, og sagde, at Kongen maatte skamme sig for en Ulykke, som han havde gaaet i Taaget, da han jo meget hellere maatte selv nedlagt Regieringen, end, af Stodder-Trudsler, som han kunde blæst ad, lade sig skræmme til at landsforvise sin eneste Søn, og ægte Arving. Omkvædet paa Visen var bestandig, at det var Noget der ikke kom Folket ved, <em>naar</em> Kongen vilde kalde sin Søn tilbage, og, uden at give den nederdrægtige Pøbel et godt Ord, burde han, jo før jo heller, skiænke <em>Maagenses</em> trofaste Venner og alle gode Dannemænd den Glæde at see ham igien. Saaledes gik man og snakkede for <em>Niels,</em> saalænge, til han virkelig sendte Bud efter <em>Maagens,</em> og fornyede, af en urimelig Fader-Ømhed, Omgiængelsen med ham, uden at bryde sig om, hvor aldeles det streed imod det Løfte han havde gjort, og beseiglet med sin Eed. Det Kiærlingerie kom ham imidlertid dyrt at staae, thi Stormen, der kun havde lagt sig, fordi <em>Maagens</em> kom af Veien, reiste sig nu paa Timen igien, og rasede ei længer blot imod Sønnen, men imod Faderen med. Hidindtil havde nemlig baade <em>Erik</em> og <em>Harald</em> kiendt <em>Niels</em> uskyldig; men nu, da han saa aabenbar havde gjort en Pung af sin Mund, og brudt sin Eed, sagde de, at kunde han sværge falsk den ene Gang, kunde han ogsaa den anden, og burde derfor anses som Medskyldig, og være i samme Fordømmelse som <em>Maagens.</em></p>
		<p>Desaarsag besluttede nu Almuen at gaae løs paa Kongen selv, men da de kom ihu: at ilde strider hovedløs Hær, vilde de dog først sørge for at have En i Spidsen, der kunde ordenlig reise Banner mod <em>Niels,</em> og gav derfor <em>Erik,</em> som hørde til den gamle Herre-Slægt, man vilde helst blive ved, Konge-Navn og Myndighed. <em>Harald</em> var rigtig nok ældst, men ham gik man forbi, som Den, der, ved Siden af Erik, paa ingen Maade kunde komme i mindste Betragtning, og det skadte ham ikke; thi deels var han om en Skilling, som Fanden om en Sjæl, og deels var han et Sviin, der laae og sølede sig i Vellyst, og havde den ene Frille over den anden, og med dem en heel Flok Unger, som Mødrene fødte aabenlyst op i hans Gaard, til ikke liden Græmmelse for hans Ægte-Hustrue, som havde det Uvæsen daglig for Øie. At man nu tillige gik hans Børn forbi, det var, fordi man frygtede for, de skulde slægte ham paa, alt efter det gamle Ordsprog: man triller aldrig Æblet saa langt, det smager jo ad Roden, og Sønnen gaaer gierne med Faderens Skjorte, helst om den er skiden. See, derfor vendte Alles Hjerter og Øine sig fra <em>Harald</em> til <em>Erik;</em> men han kiendte sig i al Beskedenhed den Gunst uværdig, og vilde, trods det smigrende Tilbud, ikke modtage Spiret, før han ved Daad havde viist sig det voxen, kort: han vilde kæmpe først, og siden krones; fare nu frem med Hevnens Sværd, og saa paa Seire, som paa Trin, bestige den ledige Throne! </p>
		<p><em>Erik</em> bød nu Leding ud, søgde Jylland, og rykkede frem med fylket Hær, indtil han mødte Biskop <em>Thord</em> fra <em>Ribe,</em> som havde sat sig for at spille ham et Puds, og forsikkrede ham derfor, paa det Helligste, at Kongen var uskyldig i det Hele, og vilde paa ingen Maade bryde sin Eed, saa det var stor Synd, andet, end at lade ham have Fred. Til ydermere Bestyrkelse havde han sat en heel Fortælling sammen, der klang meget antagelig, og <em>Erik,</em> der troede ham paa hans ærlige Ansigt, lod sig ganske rigtig dysse i Søvn, kaldte sine Mærkes-Mænd tilbage, og standsede Toget; hvorpaa da Kong <em>Niels,</em> som strax af sine Speidere blev derom underrettet, kom uforvarendes paa ham, fandt Hæren i Uorden, og splittede den ad paa Timen. </p>
		<p>Nu mærkede da <em>Erik,</em> at Bispen havde taget ham ved Næsen, og det var stive Lære-Penge, han maatte give for sin Troskyldighed; men Saameget fandt han imidlertid, der var vundet, at han nu havde skiellig Aarsag til Krig; og den Hylding han afslog før, modtog han da nu, saasnart han kom over til Sælland igien, af Indbyggerne der og i <em>Skaane,</em> skiøndt Tiden var for vanskelig til, at han kunde blive ordenlig udraabt som Konge ved <em>Iis-Øre.</em> Derpaa tog han aldeles Masken af, tænkde alvorlig paa Hevn for sin Broder, og skrev desaarsag et Brev til Keiser <em>Lotharius</em> i Tydskland, meldte ham det skammelige Frænde-Mord, som <em>Maagens</em> havde begaaet paa <em>Knud,</em> hans gode Ven, og bad ham indstændig, for gode Ord og Betaling, at række en hjelpsom Haand til retfærdig Hevn. Keiseren, som følde en særdeles Drift, om ikke just til at hevne sin Ven, saa dog til at mele sin Kage, gav sig ogsaa virkelig paa Vei med en Hær; men standsede ved <em>Danne-Virke,</em> da det ikke var saameget hans Agt, at tage Riget med Staal-Handsker, som at benytte Leiligheden, og fiske i rørte Vande. Rigtig nok var Giærdet heller ikke nemt at overkrybe, da <em>Maagens</em> havde lukket Gab i Tide, og sat forsvarlig Vagt ved Portene, til, efter nogle faa Dages Forløb, <em>Kong Niels</em> kom selv med Jyder i Tusind-Tal, saa Keiseren, som saae, hvor der mylrede af Mennesker langs med Volden, blev bange for at give sig i Kast med saa talrigt et Mandskab. Vel var nu <em>Erik</em> med Flaaden kommet ham i Møde til <em>Slesvig,</em> og vilde gierne sat alle hans Tropper i Land paa By-Broen, men dertil havde Keiseren heller ingen Lyst: var Volden ham for stærk, var Skibene ham derimod for skiøre, og, kied af at ligge længer der og sylte Valle, tænkde han kun paa at finde et godt Paaskud til at ophæve Beleiringen. Uden derfor at bryde sig om det faste, uryggelige Forbund, han havde gjort med <em>Erik,</em> vendte han nu ham aldeles Ryggen, og indlod sig i Underhandling med de fiendtlige Høvdinger, hvorpaa Enden blev, at Keiseren skulde trække sig tilbage, naar <em>Maagens</em> vilde sværge det Tydske Rige Huldskab og Mandskab. Det Tilbud tog <em>Maagens</em> imod med Kys-Haand, og bøiede, i al Ydmyghed, at sige: med Skielmen bag Øret, Knæ for Keiseren, som derpaa strax gik tilbage over <em>Eideren.</em> Her kom <em>Erik,</em> som havde spurgt Nyheden, seilende, bebreidede, med en kiøn Lovtale over Tydsk Ærlighed, Keiseren hans Vægelsind, og trøstede ham med, at <em>Maagens</em> sikkerlig vilde vise samme Troskab mod ham, som mod <em>Knud.</em> Det gik ogsaa rigtig, som han spaaede, thi da Keiseren gik over Eideren, satte han Grev <em>Adolph</em> til at føre Bag-Troppen, og ham listede <em>Maagens</em> sig nu bag paa, slog Tropperne sønder og sammen, og bragte ham selv saa haardt i Klemme, at han, for at frelse Livet, maatte lade Æren i Stikken: smide sine Vaaben, og springe i Vandet. </p>
		<p>Skuffet og forladt af Keiseren, drog <em>Erik</em> med et tungt Hierte østerpaa tilbage, hvor han dog havde den Trøst, at der kom Sendebud til ham fra Kong <em>Magnus</em> i <em>Norge,</em> som ved dem begiærede <em>Knuds</em> ældste, skiøndt endnu kun halvvoxne, Daatter til sin Fæste-Mø. De var naturligviis overmaade velkomne, og fik paa Timen Ja, da <em>Erik,</em> som trængde til al den Hjelp, han kunde faae, heller end gierne bestyrkede sig ved Svogerskab med Nabo-Kongerne. Hertil gav hans egen ugifte Stand i de urolige Tider ham en ny Leilighed, som han nu benyttede til at bede om den Norske Enke-Dronning, hvis Haand han, med Tilladelse af hendes Stifsøn, Kong <em>Magnus,</em> ogsaa erholdt; og oppebiede nu rolig Foraaret, da Krigs-Uveiret skulde bryde løs paa Ny. </p>
		<p>Medens Kong <em>Niels</em> nu rustede sig i Vesten, gjorde <em>Erik</em> det samme i Østen, og stolede meget paa den Hjelp ham var lovet af <em>Christiern:</em> en af de høiadeligste jyske Herremænd, som, af Had til <em>Maagens</em> var faldet fra <em>Niels,</em> og havde lovet <em>Erik</em> at handle med Eftertryk. Derimod havde Erik ogsaa Folk med sig, som ikke var at lide paa; thi Biskop <em>Peder</em> af <em>Roskilde</em> fulgde vel Troppen, men det var meer af Frygt end af Kiærlighed, thi i Hjertet var han paa <em>Nielses</em> Side; og havde det ikke været for Skams Skyld, vilde ogsaa <em>Harald</em> nok anderledes viist, hvad han førde i sit Skjold. Han tvang sig nemlig, fordi han bluedes ved at gaae over til <em>Niels,</em> men vilde dog ogsaa nødig hjelpe en lykkelig Medbeiler paa Thronen, saa det var et stort Spørgsmaal, hvem han i Hjertet havde meest imod: ham der slog den ene Broder ihjel, eller ham der ved Konge-Valget gik den Anden, som var ham selv, i Forkiøbet, og det var da meest kun for et Syns Skyld, at han, tilligemed to haabefulde Sønner, fulgde Eriks Banner.</p>
		<p>Dengang nu Kong <em>Niels</em> stod i Begreb med at aabne Feldtoget, hørde han, at <em>Christiern</em> ikke alene var faldet fra, men havde endogsaa, ved sine Frænders og Venners Hjelp, faaet en Hær paa Benene, hvormed han agtede at gaae løs paa Kongen, og paa den Efterretning besluttede <em>Niels</em> at dele sin Magt: selv til Lands at byde <em>Christiern</em> Spidsen, og lade <em>Maagens</em> med Flaaden holde <em>Erik</em> Stangen.</p>
		<p><em>Maagens</em> løb nu ud fra <em>Aarhus,</em> og havde han saavel havt Lykken, som han havde Vinden med sig, vilde det gaaet herligt; men det var langt fra, thi medens hans Skibe seilede hulter til bulter om Kap, laae <em>Erik</em> allerede, med hele sin Flaade, under <em>Seierø,</em> betids underrettet om Alt. <em>Erik,</em> som gierne saae, han blev frie for at slaaes med hele <em>Maagenses</em> Magt paa een Gang, foer nu omkring i en Baad til alle Høvedsmændene, formanede dem, især <em>Peder</em> og <em>Harald,</em> hvem han troede kun paa det Halve, til at være Mænd, og gjorde den Anstalt, at de fiendtlige Skibe blev gjort ryddelige, Stykke for Stykke, saa varme som de kom. Nu mærkede <em>Maagens</em> Uraad, og blev da med Eet saa kied af den gode Medvind, at han paa Timen strøg Seil og kastede Anker, men, skiøndt han nu ogsaa med Luren gav Flaaden Tegn til at samle sig, var det dog kun de kiækkeste Styrmænd, der gik over Stav for at komme i Blæsten; de Andre var glade, de slap. Paa denne Maade blev <em>Erik</em> <em>Maagens</em> saa overlegen, at han kunde slaae Kreds om hele hans Flaade, saa den laae paa Vandet som en beleiret By; men Følgen deraf var da ogsaa, at den maatte forsvare sig til det Yderste, og den Berømmelse maa man give <em>Jyderne,</em> at da de saae, Slaget var tabt, tænkde de ikke paa at frelse sig selv, men kun deres Høvding, og brød af alle Kræfter ind paa den fiendtlige Flaade, saalænge til de fik gjort saa stor en Aabning, at <em>Maagens</em> i en Baad kunde smutte der ud igiennem. Saaledes slap han da, ved Jydernes Helte-Mod, vel ei til Seieren, men dog fra Nederlaget, og hans Rednings-Mænd blev ligefuldt ved at kæmpe med den yderste Haardnakkenhed, indtil de enten faldt, eller toges, overmandede, til Fange, saa nær som en Eneste, der havde svøbt sig ind i et Seil, hvor Seier-Herrerne fandt ham, da de plyndrede Skibet, og klyngede ham uden Videre op, som en Kryster; saa, vilde han ikke synke med Æren, kom han i Veiret med Skam!</p>
		<p>Imidlertid havde Kong <em>Niels</em> holdt Slag med <em>Christiern,</em> gjort et stort Nederlag paa hans Folk, fanget ham selv, og ladet ham føre til Taarnet ved <em>Slien;</em> men Alt det vidste Erik Intet af, og løb, nok saa stolt af sin Seier, lukt ind i <em>Lim-Fiorden.</em> Med <em>Jyllands</em> Erobring i Hovedet, var han ovenikiøbet saa uforsigtig, strax at sætte sine Tropper i Land, hvor han da paa en Gang fik to onde Tidender: den ene, at <em>Christiern</em> var slaaet, og den anden, at Kongen vilde strax være hos ham. Uagtet han nu selv havde havt Lykken med sig, gjorde dog <em>Christierns</em> Vanheld ham saa forsagt, at han kun tænkde paa, over Hals og Hoved at blive indskibet igien, ved hvilken Leilighed han mistede en Hob Folk, som ikke fik Tid at komme om Bord, førend Kong <em>Niels</em> var dem paa Nakken. </p>
		<p>Af dette <em>Eriks</em> Uheld tog <em>Harald</em> Anledning til at erklære sig for <em>Niels,</em> fra hvem der hemmelig var gjort ham store Tilbud, som han tog heller end gierne imod, da han, som sagt, sørgede mere over <em>Eriks</em> Ophøielse end over <em>Knuds</em> Fald, vilde heller række Haand til Broders Bane, end bøie Knæ for Broder Konge. Det vidste <em>Maagens</em> godt, og da han tillige indsaae, at det især var Brødrenes Enighed, som gav ham Spillet tabt, besluttede han at forstyrre den, ved at love <em>Harald</em> Guld og grønne Skove. Nu viste <em>Harald</em> da ogsaa, at Underdanigheden mod <em>Erik</em> var aldrig kommet inden for hans Tænder; thi af en lunken Ven blev han en varm Fiende, og lod det ikke være nok, at svigte hans Banner, men stræbde at giøre sig fortjent af Niels, ved at kaste sig ind i den Fæstning, han havde bygt tæt uden for <em>Roskilde,</em> og satte nu omhyggelig i Forsvarsstand. Da nu <em>Erik</em> saae det stadfæstet paa <em>Harald,</em> at Forræderie og Misundelse er Sydskende-Børn, fik han strax en Mængde Sællands-Farer paa Benene, og gav sig til at beleire Fæstningen; men da han mærkede det var en haard Nødd at knække, fik han Nogle af de <em>Tydskere,</em> som boede i <em>Roskilde,</em> til at giøre sig Blider, hvoraf man ellers her til Lands kun sielden betjende sig, thi man var dengang hos os kun Børn i Krigs-Konsten: Hænder havde vi, men Hoved maatte vi laane af de Fremmede. Det gjorde da nu <em>Erik</em> ogsaa, og fortsatte derpaa Angrebet med fordobblet Styrke; men dog havde den første Steen, man kastede ud af den nye Indretning, ikke Fart nok, saa den faldt, før den naaede Muren, hvorover De paa Borgen gjorde sig særdeles lystige, og blæste ad den Bysse, der, efter deres Tanker, kun havde lært at slaae Klik. De fik imidlertid Andet at vide, da det gik om igien, thi da havde man grebet sig bedre an, saa Stenen foer ind ad Taget paa et Huus, de havde bygt deroppe, og lukt igiennem med et Rabalder, som Huset skulde styrte, men det styrtede da ogsaa i samme Øieblik. Det var et underligt Spilleværk, det samme Huus, thi det stod paa en Slags Træ-Fod, og havde ligesom Hængsler, eller hvad det var, saa man kunde dreie det med en Finger til hvad Side man vilde, og med det faldt <em>Haralds</em> Mod, thi nu saae han, hvad Blide-Kast var, og maatte opgive Haabet om at kunne udholde Beleiringen. Da han nu heller ikke udenfra havde nogen Hjelp at vente, greeb han om Natten til en egen List, i det han lod giøre Gab paa den Side af Volden, som vendte mod Stranden, hvor Fienden var mindst paapassende, lod saa først hidse Heste ned, og krøb saa selv med sine Folk bagefter. Nu blev der jo rigtig nok et heelt Oprør i Leiren, da de kom der galloperende, men, ved det Harald lod sine Følge-Svende raabe af fuld Hals, at man skulde gienne <em>Harald,</em> tænkde Ingen, det var ham selv der reed, saa han slap uden al Besværlighed ud, hvor Fienden stod tykkest. Det vil da sige, at Krage-Raabet og Nattens Mørke har hjulpedes ad til at bringe Fienden i Vilde-Rede; men nok er det, at skiøndt der var Tydskere, som broutede af, at have skudt ham i Flugten, slap han dog lykkeligt bort, og man kan ikke nægte, der hørde et snildt Hoved til saaledes at smutte ud af Fælden og give Vogterne en lang Næse. <em>Harald</em> satte sig nu paa det første, det bedste Skib, og søgde Jylland, hvor <em>Niels</em> tog meget vel imod ham, belønnede ham kongelig, som sin Høire-Haand i <em>Sælland,</em> og gav ham Plads imellem sine fortroligste Venner; men troede ham dog i Grunden kun paa det Halve; da baade det pludselige Brudd med Broderen, og den hovedkulds Flugt faldt ham en Smule mistænkelig. </p>
		<p>Omtrent paa denne Tid var det, Kong <em>Niels</em> mistede sin anden Kone: et Norsk Fruentimmer, ved Navn <em>Ulvilde,</em> som først ved sukkersøde Ord, han sendte, lod sig forføre, og siden bortføre af en vis <em>Sverke,</em> som de Svenske havde givet Konge-Navn, da de hørde, at den indvortes Krig gav <em>Maagens</em> nok at bestille. Det var ingenlunde for hans Byrds Skyld de valgte <em>Sverke,</em> thi han var af temmelig ringe Stand, og det var ikke heller fordi de havde ham saa kiær, men blot fordi de vilde heller, efter gammel Skik, lade sig træde paa Nakken af deres Egne end af Fremmede. Med samme Kong Nielses Dronning, avlede <em>Sverke,</em> i et smukt Slegfred-Levnet, som skulde gaae for Ægteskab, Sønnen: <em>Karl,</em> som blev hans Eftermand.</p>
		<p>Paa samme Tid var det ogsaa, at Kongen af Norge sendte Bud herned og hentede sin Fæstemøe: Knuds Daatter, som han alt længe havde været forlovet med.</p>
		<p>Næste Foraar hjemsøgde Kong Niels Sælland, med hele den Jydske Flaade, for dog engang, om mueligt, at faae Bugt med dem, der nu saalænge forholdt ham hans Eiendom, og nu stod Slaget ved <em>Være-Bro,</em> hvor <em>Erik</em> led saa fuldstændig et Nederlag, at han vidste ikke bedre end at tage Flugten ad Norge til, med samt sin Fyrstinde, som havde før været Dronning deroppe, og sin lille Søn <em>Svenn,</em> som var et Frille-Barn. Han stolede nemlig paa Svogerskabet med Kong <em>Magnus,</em> som ogsaa strax tog meget vel imod ham, men gik dog siden slemt paa Ræve-Kløer.</p>
		<p>Efter <em>Haralds</em> indstændige Bøn, som vilde have Fingre paa Tydskerne, brød <em>Niels</em> nu ind i <em>Roskilde,</em> lod gribe alle Tydskerne, og gav Harald Lov til giøre ved dem, hvad han vilde. Nu fik de da baade for Bliderne de gjorde, og for det de som Pralhanse havde skudt Harald med Munden; thi han lod skiære Næse-Tippen af dem, og spurgde saa hver især, mens han blev skamskiændt, om det var <em>hans</em> Spyd, der tog Harald af Dage? Ved denne Leilighed var der En, som da Kniven spillede ham paa Næsen, havde det gode Indfald at sige: spar mig dog for Læsten, jeg har lært! Harald, som tog det i den Mening, at han var en studeret Mand, befalede strax Bøddelen at holde inde, og bød ovenikiøbet Tydskeren til Giæst hos sig; men da han saa, efter Haralds Ordre, skulde, som Lærd-Mand pleier, læse høit til Bords paa Latin, undskyldte han sig med, at det var ikke den hellige Læst, men Skomager-Læsten han havde meent. Harald mærkede nu, han havde ladt sig narre, men vilde dog ikke straffe en Anden for sin egen Feiltagelse, kunde heller ikke bare sig for at smile ad Indfaldet, og lod da Tydskeren takke sit gode Hoved for, han slap med Næsen.</p>
		<p><em>Norge,</em> hvor Erik fremdeles opholdt sig, stod dengang netop i sit feireste Blomster, men nu trak der pludselig et ødelæggende Uveir, med Torden og Lynild, op over Landet, og det kom fra Vesten: fra <em>Irland</em> med en vis <em>Harald,</em> der udgav sig for en Søn af Kong <em>Magnus Barfod,</em> som plyndrede engang paa de <em>Irske</em> Kyster. Man vilde nu vel ikke troe ham paa hans Ord, men da han villig underkastede sig Ild-Prøven, og gik, som man forlangde, barbenet, uskadt paa gloende Jern, var der dog en heel Deel <em>Normænd,</em> der fæstede Lid til hans Udsagn, som om det nu var stadfæstet ved et guddommeligt Vidnesbyrd; og herved lagdes Sæden til alle de ulyksalige Borger-Krige, som siden har ødelagt Landet. </p>
		<p>Hvad nærværende Kong <em>Magnus</em> angaaer, da viiste han sig nederdrægtigere end den værste Røver; thi da Kong <em>Niels,</em> som gierne med List og Lempe vilde være sin Medbeiler kvit, bød ham en Slump Penge, for at tage <em>Erik</em> af Dage, kunde han ikke imodstaae Fristelsen, men stræbde sin egen Giæst efter Livet. Han omgav <em>Erik</em> med en heel Flok Drabantere, som immer fulgde ham i Hælene, og det skulde da lade som Følgen af en særdeles Omhyggelighed; men det var kun paa Kneb, og Dronningen vidste bedre at fortælle sin Farbroder, hvad den store Opmærksomhed havde at betyde. Saasnart nu Erik kom under Veir med Finterne, skrev han strax til sine Venner i <em>Lolland,</em> lod dem vide, hvad Fare han svævede i, og bad dem skaffe Raad, om de kunde! De gode <em>Lolliker</em> gjorde da ogsaa Anstalt, lige paa Timen: seilede op til Norge med et eenligt Skib, og lod i Hemmelighed Erik vide, de var der, hvorpaa han, som havde lagt Mærke til, det var Normændenes Skiødelyst at stikke reent ud, tog sig for at drikke sine Oppassere under Bordet. Han anstillede desaarsag et Drikke-Gilde, som der skulde Lykke til at komme ædru fra, skiænkede bredfuldt Maal, og da han nok vidste, at Dobbel til Drik er som Smør til Fisk, fik han et Brætspil, og satte sig til at slaae høiest Øine med Nogle af Giæsterne, og hvordan saa Terningen randt, var det dem der vandt, det passede han nok; thi han lod dem gierne tage hans Penge og lee ad hans Dumhed, for at de ret skulde slaae Giækken løs, og tabe Lysten til at bryde op. Da han nu saaledes havde faaet dem ret i Aande, og de allerede var dygtig øllede, lod han, som han var forfærdelig søvnig, og gik i Seng, men satte en Dansk Præst, der var gaaet med ham i Landflygtighed, til at spille videre paa hans Regning, og Præsten, som var ædru nok, stod ikke længe for Skiænken, førend de var aldeles tilpakkede og sov som Sviin. Selv lagde Præsten sig midt imellem dem, medens Erik slog en Væg ud i Seng-Kammeret, listede sig, med Kone og Tyende, ned til Stranden, og lod, for en Sikkerheds Skyld, bore Huller i Vandgangen paa alle de Skibe, der var lagt op. Midt under dette Arbeide faldt det ham pludselig ind, at han i alt sit Hastværk havde glemt sin lille Søn, der laae og sov oppe i Herberget, som det da gierne gaaer, naar man har Meget i Hovedet, at man glemmer det Halve; men hvormeget han end vovede ved at nøle, kunde han dog ikke føre det over sit Hjerte, at lade Barnet i Stikken, trodsede Faren, og lod Drengen hente; fik ham og foer afsted. </p>
		<p>Morgenen efter kom de der skulde passet paa Erik, bankede paa Sengkammer-Dørren, og spurgde, om han havde sovet Rusen ud; men de fik naturligviis intet Svar. Forundrede over Tausheden, raabde de nu af fuld Hals, men da det heller ikke vilde hjelpe, blev de hede om Ørerne, brød Dørren op, og fandt Reden tom. Alt det de jamrede dem, og skiældte ham ud, der snød dem saa skammelig, borte var han, og borte blev han, saa, skiøndt det skedte med Rystelse, maatte de dog hen og skrifte Sandhed for deres Herre. Han kom da i en Ruf ned til Stranden, og fik Skibene ud, for at sætte efter Erik, men mærkede ogsaa snart, hvor dybt de stak, naar de var ladte med vaade Vahre, og maatte da nødes til at give Tid, mens de kom i Land igien og blev fortollede. Da saa det var skeet, stak han jo rigtig nok atter i Søen, og brugde Alt hvad trække kunde: baade Seil og Aarer, saa opsat var han paa sine Skarpretter-Penge for Eriks Hoved; men Erik havde allerede saadant et Forspring, at der vilde Lykke til at hente ham ind, og da <em>Magnus</em> mærkede, det var spildt Uleilighed han gjorde sig, lod han gaae over Stav og vendte Næsen hjem.</p>
		<p>Saasnart Erik naaede sit kiære <em>Lolland,</em> skyndte han sig at melde sin lykkelige Ankomst, ved at gribe <em>Ubbe,</em> hvem <em>Niels</em> havde sat til Statholder paa Smaa-Øerne, og klynge ham op. Derpaa satte han Kaasen til <em>Lund</em> i Skaane, hvor han havde hørt, Kong Niels vilde spise sin Jule-Nadvere, kom først, og gjorde reent Bord; saa <em>Niels</em> maatte blive i Sælland, og see, hvor han fik Noget fra. </p>
		<p>Derved blev det, indtil om Sommeren efter, men da bød <em>Niels</em> Leding ud over hele Dannemark, Skaane undtagen, og ved denne Leilighed viiste En af <em>Eriks</em> troe Mænd ham et særdeles Venne-Stykke; thi da <em>Niels</em> lod holde stræng Strand-Vagt, for at Ingen skulde komme over til <em>Erik,</em> lod <em>Maagens Saxesøn</em> sig ved Natte-Tide hidse ned ad <em>Stevens-Klint,</em> og gik paa en Baad over til Skaane, hvormed han gjorde Erik en stor Tjeneste.</p>
		<p>Saasnart Niels havde Flaaden samlet, satte han Kaasen til Skaane, og gjorde Landgang ved <em>Fodvig.</em> Han havde imidlertid knap begyndt med at stille Hæren i Slag-Orden, førend man alt blev en Støv-Skye vaer, som meldte Eriks Ryttere, hvorpaa Niels søgde at trække sig lidt tilbage, nærmere ned imod Stranden; men da hans Fodgiængere mærkede, at Jorden begyndte at ryste under dem, af Fiendens Heste-Traadd, fik de Bisse-Læder i Skoene; saa førend Erik kom, havde han, eller rettere Blod-Hevneren hist oppe, allerede vundet Slaget, og der var ikke stort Andet at bestille, end at hugge ned for Fode. <em>Maagens</em> var den Eneste, som, da de Andre vendte Ryg, med en liden Flok af de tapperste Stridsmænd, blev ved at holde Stand, hvad enten han nu virkelig var saa øm over sit Helte-Rygte, at han vilde heller falde end flye, eller han tvivlede om at slippe heelskindet bort, og valgde derfor heller at staae som en Mand, og dog i sin Død komme til at ligge paa Ærens Seng. Nok er det, han streed som en Løve, solgde sit Liv i dyre Domme, og sank kun omsider paa en Dynge af Liig, han selv med sit Sværd havde røglet: sank der ved Siden af Biskop <em>Peder</em> fra Roskilde, hvem han da ogsaa fik med sig i Graven. </p>
		<p>Imidlertid var der en Bonde, som frelste Kong <em>Niels,</em> ved at laane ham sin Hest, og Alt hvad flygte kunde, saae man mylre i Vandet og klynge sig til Skibene for at komme op; men da nu Skibene ved den overvættes Tyngde var nær ved at synke, saae man et ynkeligt Syn, thi de der vandt først op, huggede uden al Barmhjertighed Hænderne af deres Stalbrødre, som holdt sig i Relingen, saa man maatte vel sige om de Hælefægtere: deres Fiender giør de ingen Skade, men Gud hjelpe deres Venner! Her var da Venne-Nap som Fiende-Klap, om ikke værre, og vidste man det ikke før, saa kunde man lære det her, at naar det gaaer paa Livet løs, finder man det sjelden for dyrt, at give ti for <em>sit eget;</em> saa de skal kun bare tie stille, de Sukker-Munde, der sladdrer om, at de er rede til at opoffre selv Livet for deres Venner!</p>
		<p>Saaledes endtes da et Slag, som blandt Andet er mageløst i Henseende til alt det geistlige Blod, der blev udgydt; thi, foruden Biskop <em>Peder,</em> faldt her en Biskop <em>Henrik</em> fra Sverrig, og alle de <em>Jydske</em> Bisper paa een nær, men det mærkeligste er dog, at man, som sagt, slet ikke kan tilskrive menneskelig Magt dets Udfald, men kun Gud, som, efter mine Tanker, saaledes aabenbar vilde hevne <em>Knuds</em> uskyldige Død.</p>
		<p>Denne Sommer var det, at Kong Magnus i Norge forskiød sin Dronning, og skikkede hende tilbage til Erik, paa Grund af, at hun havde misbrugt hans Fortrolighed, og var ikke værd at eie, siden hun havde sine Frænder kiærere end sin egen Mand; hvilket da vil sige med andre Ord, at han meende: naar han var kied af sin Kone, havde han Lov til bryde Ægteskabets hellige Baand.</p>
		<p>Men, for at komme til Niels igien, hvem Lykken var endnu ikke kied af at giække, saa frelste han sig da med Flugten over til Jylland, og udnævnede der, i Betragtning af sin barnløse Alderdom, Harald til Kron-Prinds, ikke fordi han ønskede ham til sin Eftermand, men for at skaffe sin Fiende en Medbeiler.</p>
		<p>Derpaa fik Kong <em>Niels</em> særdeles Lyst til at forlige sig med Borgerne i Slesvig, som hele Tiden, siden <em>Maagens</em> Niding myrdede Knud, havde ligget i Fiendskab med ham; og han lod det da ei være nok med at bede dem om Fred; men besluttede endog selv at drage ind i Byen og modtage Gidsler. Han stolede nemlig paa, at de skulde ynkes over hans Vanheld og graa Haar, og følde han end underveis en Slags Angest ved at betroe sit Liv i saa usikkre Hænder, faldt det dog ikke <em>Boye,</em> som var en af de fornemste Mænd i Byen, vanskeligt at berolige ham, saa han lod Mistanken fare, og skiød med det Samme Redningen fra sig. Trøstig drog han ind ad Porten, som stod paa vid Gavl, og blev modtaget baade ilde og vel; thi for Geistligheden var han som en buden Hellig-Dag, saa megen Høitid gjorde de ad ham; men Borgerne tog som Fiender imod ham med væbnet Haand. Saasnart hans Venner saae Banneret vaie for Enden af Gaden, raadte de ham strax til at flygte ind i Petri Kirke, men dertil svarede Kongen: nei, han vilde ikke være Aarsag i at Guds Huus blev besmittet med Blod-Bad, og haabede desuden at døe roligst i sin egen Rede. Han fortsatte altsaa Gangen til Slottet, hvor han agtede at forsvare sig, og det Lov maa man give hans Tjenere: de feilede ikke Mod til at stride for ham, og skaanede sig ikke selv, for, om muligt, at frelse ham; thi saalænge de havde Hænder paa Skaftet, kom Ingen til at krumme et Haar paa hans Hoved, saa først over Liv-Vagtens Liig fandt Slesvigs Borgere Vei til det Blod, de tørstede efter!</p>
	</section>

	<section class="blank"></section>

	<section class="titlepage">
		<hgroup>
			<p>Dannemarks Krønike.</p>
			<h1>Fjortende Bog</h1>
			<p>Fra Nielses Død til Svenn Grathes.</p>
		</hgroup>
	</section>

	<section id="chapter-61"
		class="chapter"
		style="page: book-14">
		<h2>Erik Emun.</h2>

		<p>Førend Erik endnu havde faaet Efterretning om Nielses Drab, var han alt paa Vei til Jylland med sin Flaade, men paa <em>Seierø</em> mødte Budskabet ham, og hvor forvirret Alt har været, seer man deraf, at nu forlod <em>Haralds</em> to ældste Sønner: <em>Erik og Bjørn</em>, deres Fader, og gik over til <em>Erik,</em> hvor deres Troskab dog kun blev daarlig belønnet. Der kom nemlig et Bud, en Nat, med Ærinde til dem fra deres Fader, som de tav stille med, og Erik, som alligevel havde faaet Nys om Besøget, tav, for at sætte deres Ærlighed paa Prøve, ogsaa en Tidlang, og lod sig ingen Ting mærke. Omsider, da Erik syndes, han havde længe nok ventet forgiæves paa, de skulde komme af dem selv, og sige hvordan Sagen hængde sammen, dømde han, at det maatte være en Hemmelighed, de havde i Sinde at dølge, gjorde dem offenlig de bittreste Bebreidelser, og sagde, at de spillede under Dække med deres Fader. Da han nu tillige spurgde hvad det var, Harald havde med dem at afhandle, forklarede de, at han vilde høre deres Mening om, hvad han nu helst skulde gribe til, og at de havde raadt ham, at rømme op til Norge; men havde villet bie med at aabenbare det, til de vidste, om deres Raad blev fulgt. Uagtet de nu ikke sagde Andet, end hvad sandt var, vilde Erik dog ikke troe dem, da Bekiendelsen ikke var skeet godvillig, men kun som en tvungen Sag, og lod dem sætte under stræng Bevogtning i Slesviger-Taarnet, med den Erklæring, at fandtes de, ved nøiere Undersøgelse, uskyldige, vilde han belønne deres Troskab; men havde de løiet, fik de lide derefter. Siden, da Haralds Flugt havde bekræftet deres Udsagn, kom Erik til Slesvig, og mødte der i Borge-Gaarden begge Prindserne lænkede sammen, som da strax faldt paa Knæ for ham, beraabde sig paa deres Uskyldighed, og bad indstændig om deres Frihed. Erik bevidnede dem strax sin Medlidenhed, takkede dem for deres Troskab, og blev, da han i Forveien havde en dygtig Ruus, saa rørt, at han græd over deres elendige Forfatning, og lovede at sætte dem paa fri Fod, fordi de saa kiønt havde sagt Sandhed. Dette fik imidlertid <em>Christiern</em> at vide af Hoffolkene, og næste Morgen tidlig, da <em>Erik</em> gik i Bøn, kom <em>Christiern</em> ham i Møde og sagde smidskende: Kongen maa have kiget dybt i Flasken i Gaar, siden han blev saa umaneerlig rund, og gav Fienden hele Dannemark. Dernæst forklarede han sig tydeligere, og bemærkede, at Haralds Sønner upaatvivlelig vilde tænke meer paa, hvem der lagde dem i Lænker, end hvem der løste dem, saa for den Velgierning fik han sikkert Skam til Takke, og den Eneste der vinder ved, at du sparer deres Liv, blev <em>Christiern</em> ved, det er Harald, der faaer i dem et Par bomstærke Prygle meer at giøre Ulykke med. Ved denne venskabelige Advarsel lod Erik sig bevæge til at bryde sit Ord, og afsagde nu Døds og Druknings Dom over dem, han selv havde skiænket Livet; saa han var af det Slags Folk, som fortryder, naar de bliver ædrue, hvad Godt de kan have gjort i Fuldskab, og som kun behøver at raades til Grumhed, for at glemme hvad Naade vil sige. </p>
		<p>Imidlertid kom <em>Harald</em> tilbage til Jylland, og blev udraabt til Konge paa <em>Urne-Thing,</em> men, saasnart Erik hørde det, trodsede han Vinteren, lod sine Skibe trække paa Isen ud i rum Søe, og kom saaledes heel uformodenlig til Jylland, hvor han da en Morgenstund overrumplede Harald og hans øvrige Sønner i Landsbyen <em>Skibe-Torp,</em> lod sin Broder trække ud af Sengen, og, uden al Barmhjertighed dræbe. Af alle Sønnerne undkom Ingen uden <em>Ole,</em> som, da han saae, at Huset var spærret med Krigsfolk, tog Kvinde-Klæder paa, og gik saa ubehindret ud midt imellem Fienderne. </p>
		<p>Medens dette gik for sig i Dannemark, forlangde de Norske Herremænd af Kong Magnus, at han skulde dele Riget med Harald, der var ligesaa god Konge-Søn som han; men det nægtede Magnus, paa Grund af Haralds usikkre Herkomst, og nu maatte da Sværdet skifte, i Slaget paa <em>Fridlevs-Ager,</em> hvorpaa Harald flygtede ned til Dannemark, og søgde Kong Erik paa Haand. Han bad ikke heller forgiæves; thi Erik, som var forbittret over, at Magnus havde forskudt hans Broder-Daatter, greb med Begiærlighed dette gode Paaskud til en Krigs-Erklæring, og tilsagde Harald sin Bistand.</p>
		<p>Af indvortes gode Egenskaber havde imidlertid samme Harald hardtad slet ingen, uden Gavmildhed; men i Kroppen var han derimod en dygtig Karl, som han blandt Andet viiste ved Byen <em>Helsinge,</em> hvor han slog til Væds med Erik, at han kunde løbe om Kap med hans raskeste Heste, thi ved Hjelp af to Springe-Stokke, han brugde, vandt han Prisen fra to ypperlige Løbere og kom først til Maalet. Et Andet udmærket Beviis paa Smidighed gav han oftere, ved, naar et Skib var under Seil, at løbe fra Løftingen til Forstavnen, og saa videre rundt tilbage igien paa Aarespidserne. Havde han havt Aand som Krop, var det vist ikke blevet hans Lodd at overrumples af sin Medbeiler i en Frilles Favn!</p>
		<p>Dette var da Manden, som Erik vilde hjelpe paa Fode; men for det Første blev det ved Snak, thi da Slaverne imidlertid faldt paa at hjemsøge Dannemark, fandt Erik, han var sig selv nærmest, lod den gode Ven hytte sig selv, og besluttede at gaae med sin Flaade til <em>Rygen.</em> Samme Flaade bestod af ellevehundrede Skibe, og for at kunne føre Krigen med desmere Eftertryk, indførde han en ny Skik, som er siden blevet til en sat Ret i Dannemark, den nemlig, paa Søtog at føre Heste med: fire paa hvert Skib.</p>
		<p>Saa styrede da Erik til <em>Rygen,</em> og beleirede <em>Arkona,</em> som dengang var en meget stærk befæstet Bye; men da den ligger paa en Halv-Øe, som kun ved en smal Strimmel hænger sammen med det øvrige Rygen, lod Erik, for at afskiære Byen al Undsætning, opføre en høi Jord-Vold tverts over Land-Tungen, og satte <em>Hallandsfarerne,</em> med <em>Peder</em> i Spidsen, til at bevogte den. Vel slap <em>Ryboerne</em> ikke desmindre forbi, ved Hjelp af et Vadstæd, de vidste, kom bag paa Hallandsfarerne, og huggede en Hob af dem ned; men maatte dog tage Flugten, der Dane-Hæren kom efter dem; og da nu Arkonierne, som følde sig for svage til selv at byde Erik Spidsen, saae, at de ingen Undsætning kunde vente, gjorde de en Dyd af en Nødvendighed, og overgav sig til de Danske, paa det Vilkaar at beholde Liv og Fred, imod at lade sig optage i den christne Menighed. Hvor lidt de imidlertid havde i Sinde at sige deres gamle Overtro Farvel, det seer man deraf, at de betingede sig Forlov til at beholde en Billed-Støtte, som skulde forestille deres, og tillige alle Naboernes, kiæreste Afgud, hvem de falskelig tillagde Navn af <em>Sancte Vitus.</em> Derfor kunde man ogsaa godt mærke, da de skulde ud i Dammen og døbes, at Hastværket de havde, kom ikke af Tørst efter Christendommen men efter Vandet; saa det var mere de under Beleiringen udmattede Legemer, end Sjælene de vederkvægede. Aldrig saasnart var heller de Danske vel borte, førend Præsten, som var blevet tilbage, for at undervise Arkonierne i den christelige Børne-Lærdom, og formilde deres raae Sæder, blev forjaget; og med det Samme gav man Christendommen Afskeed. Slægt og Venner havde man vel givet til Gidsler for sin Troskab; men uden at tænke paa dem, indførde man, til høitideligt Beviis paa, hvor ærligt det var meent med Omvendelsen, paa Ny den gamle Afguds-Dyrkelse. </p>
		<p>Saa saare nu Erik havde gjort fra sig i Dannemark, og fandt, han havde gode Stunder, antog han sig Venne-Sagen, som under de besværlige Omstændigheder var tabt af Sigte, og seilede til <em>Opsloe:</em> en Bye, der var Kong Magnus særdeles hengiven, og blev derfor nu, ei blot udplyndret, men tillige lagt i Aske. Aaret efter, da Harald paa Nye bad om Hjelp, understyttede Erik ham med hele den Danske Flaade, og nu maatte Magnus bukke under, blev taget til Fange, og beholdt vel Livet, men maatte miste baade sit Syn og sin Kraft; thi Harald skildte ham ved begge Dele, for at han hverken af Øiens-Lyst skulde attraae Kronen, eller efterlade sig en Hevner. Der det var skeet, og man spurgde Magnus, hvem af sine Tjenere han vilde have til at dele sin Skiæbne, svarede han, at de der lystedes ved Sligt var nok gode at tælle; men dog var der strax En som fandt, det var en Skam, der, i saa talrig en Skare, skulde Ingen findes, som vilde staae Last og Brast med sin Herre, og bød sig derfor godvillig til at dele hans Ulykke. Den samme Tjener var naturligviis En af Kong Magni troeste Kæmper; men han var tillige sin Herre særdeles liig, og derfor sagde han: har jeg lignet ham seende, vil jeg ogsaa ligne ham blind. En saadan Ædelmodighed, skulde man vel tænke, maatte indskudt Høiagtelse, men her, imellem slettænkende Folk, blev den straffet, som en Forbrydelse.</p>
		<p>Fra Konge blev nu Magnus Munk, men Kloster-Løftet, maa man sige, udsprang her af Legems-Bræk, og ei af Sjæle-Styrke!</p>
		<p>Efterat nu <em>Erik</em> havde med Sværdet tilkæmpet sig Fredens Palme, lod han det være sin største Sorg, at den kunde bære Retfærdigheds yndige Frugter; satte Fortidens Love, som, medens Retten sad i Spyd-Stagen, vare saa godt som aflagde, i Kraft paa Ny, og reiste sig derved et lige saa glimrende Mindes-Mærke paa Thinge, som det han i aaben Mark havde vundet. Havde de Store enstund fortrykt de Smaa, da fik de nu Løn som forskyldt; thi det maatte være hvem det vilde, baade Frænder og Venner, havde de udsuet Almuen, lod Erik dem, uden Persons Anseelse, bløde paa Blokken, eller dingle i Galgen, hvorved han naturligviis, som en Herremands-Svøbe, og en Bonde-Støtte, gjorde sig forhadt af de Store og elsket af de Smaa. Han havde for Resten den Lyde, at broute af sine Bedrifter, og tog da imellem Munden saa fuld, at der skulde en stærk Troe til at tage det Alt for gode Vahre.</p>
		<p>Man har ellers ogsaa en artig Fortælling om hvordan en Drøm engang frelste hans Liv. Han laae nemlig i Slesvigs-Fjorden, og vilde over til Sælland; men da kom der, en Morgen, en af Folkene paa hans Skib, og fortalde sine Stalbrødre, som store Løier, en Drøm han om Natten havde havt, i det han syndes, han reed paa en overmaade vælig Hest i fuld Galop over Bakker og Bjerge, lige til han med Eet styrtede ned i en mørk Dal, hvor han blev sønderslidt af en Flok Nat-Ugler. Denne Drøm tog Erik til Eftertanke, ansaae den for et Vink om, at Drømmerens Selskab var ikke godt, og forføiede sig over paa et andet Skib, hvorved han da ogsaa frelste sit Liv, thi hans eget Skib, som han nu lod seile sin egen Søe, forgik paa Reisen med Top og Tavl.</p>
		<p>Vi kommer nu til Kong Eriks Stridigheder mod Biskop <em>Eskild</em> i Roskilde, som omsider udartede til Oprør og Borger-Krig; thi Biskoppen og <em>Peder Bodelsøn,</em> som han fik i Ledtog med sig, misbrugde deres store Anseelse hos Sællandsfarerne, og bragde dem saaledes i Harnisk mod Kongen, at de omsider gjorde Oprør, og nødte ham til at tage Flugten fra Øen. Der nu det var skeet, søgde Biskoppen, ved store Løfter om <em>Frihed,</em> at faae alle Indbyggerne paa sin Side, og tog Gidsler af hvem han ikke troede; men hvem han paa ingen Maade kunde faae ind i Sammenrottelsen, det var <em>Skjalm Hvides</em> Sønner, skiøndt de omsider stod ene tilbage. Han indstævnede dem da for Lands-Thinget, med tilføiet Trudsel, at dersom de ikke inden en vis Dag leverede Gidsler, skulde de have deres Boeslod forbrudt; men Skjalms Sønner lod sig ikke kyse, og mødte paa Thinge, uden dog enten at døe af Trudsler, miste deres Godser, eller vende Kaaben efter Veiret. De slap da heelskindet, men <em>Eskild</em> maatte pibe Olie; thi da Kongen kom tilbage med den Jydske Flaade, kom Eskild til at betale tyve Mark Guld i Bøder, og maatte endda takke sin Faders og sin Farbroders Mægling for, at han slap saa godt. <em>Peder Bodelsøn</em> havde Kongen vel ogsaa tiltænkt et godt Ørefigen, men han undgik Straffen ved at døe i det Samme.</p>
		<p>Under disse Omstændigheder døde Erkebisp <em>Æsker</em> i Lund, og maatte have en Eftermand, men hvem det skulde være, derom var Kongen og Stiftet meget uenige; thi Skaaningerne, som vidste at skiønne paa Æskers Fortjenester, vilde at Bispe Stolen skulde blive ved Slægten, og stemmede altsaa paa Eskild, som var en Nærpaarørende af Æsker; Kongen derimod, som nys maatte rømme af sit eget Rige, og havde ikke glemt, det var Eskild, der gjorde ham den Skam, vilde Intet vide deraf at sige; men foreslog en vis <em>Rik,</em> der havde været hans Høire-Haand, da han besteeg Thronen, og var nylig blevet Bisp i Slesvig efter <em>Ølver.</em> Havde nu Skaaningerne sagt deres Hjertens Mening, saa havde Pokker været løs igien; men det turde de ikke, og imidlertid var det, at <em>Ploug,</em> en høivelbaaren Jydsk Herremand, som endog selv stod i Kongens Tjeneste, i Stilhed beredte hans Undergang.</p>
		<p>Kongen var i <em>Ribe,</em> da <em>Ploug</em> kom, og forlangde Sold som hans <em>Strids-Mand,</em> fik den ogsaa, og udlagde det, som om Erik derved selv havde lønnet sin Drabs-Mand. Nu var der just nogle Bønder, som var raget i en hæftig Trætte, og for at skille den ad, lod Kongen stævne Thing; men her fremkom ogsaa en Bonde med Klagemaal over <em>Ploug,</em> som blev antaget, og <em>Ploug</em> traadte nu frem, med Spyd i Haand, lod som han vilde forsvare sig, og bad om Ørenlyd. Ei langt derfra stod Kongen, lænet til sit Spyd, vinkede med Haanden ad det støiende Folk, og paabød Taushed; men imidlertid brugde <em>Ploug</em> sine Øine, for at see, om det var, som han syndes, at Kongen havde Harnisk under Kappen; opdagede det Modsatte, og giennemborede ham med sit Spyd. Lige djærv i Ord og Daad raabde han med det Samme: Herren slog jeg, slaae I nu hans Svende! hvorpaa ogsaa Hofsinderne foer i Forskrækkelse, hver sine Veie, undtagen <em>Erik Haagensøn,</em> med Tilnavn <em>hin Spage,</em> som lod en udmærket Kiækhed tilsyne; thi da de Andre smurde Haser og lod ham alene i Stikken, beholdt han ikke blot sin fulde Fatning, men kiæmpede som en Løve for sin Konges Liig! Sandelig, hvem der saaledes ærer sin Høvding, selv efter hans Fald, fortjener hans Sæde!</p>
	</section>

	<section id="chapter-62"
		class="chapter"
		style="page: book-14">
		<h2>Erik hin Spage eller: Erik Lam.</h2>

		<p>Ledig var nu Dannemarks Throne, og det uden at der fandtes Nogen, som havde Byrd og Dristighed til enten at udbede eller med Magt tilegne sig det høie Sæde; thi baade <em>Svenn Eriksøn,</em> <em>Knud Maagensøn</em> og <em>Valdemar Knudsøn,</em> var endnu i deres umyndige Aar. Vel erklærede <em>Christiern,</em> som havde været med at hævne <em>Knud Hertug,</em> hans Søn Valdemar for Kronens retmæssige Arving, men Moderen vilde ikke ud med Drengen, og svarede Christiern, at der vilde Aar til den Ære, fremforalt i disse besværlige Tider, da det kunde være baade tungt og farligt nok for den stærkeste Mand, end sige for et Barn, at føre Danmarks Spir. Vel blev <em>Christiern</em> ved at gaae om Borde med hende saa længe, at hun omsider betroede ham Drengen; men først maatte han dog sværge hende til, at han ikke vilde lade Valdemar udraabe til Konge. Derpaa ilede Christiern til Lands-Thinget, fremstillede Drengen for Folket, opregnede Faderens Fortjenester, og spurgde, om de ikke fandt, at den Mands Sæd var Thronen næst, som ikke blot med vældig Arm havde kuet Rigets udvortes Fiender, og hævet Danmark fra den dybeste Afmagt til Slavenlands Dronning, men tillige renset Fædrenelandet fra Tyve og Røvere, skaffet hver Mand igien, hvad fra ham var ranet, og i det Hele været en Støtte for Lands Lov og Ret! Men, blev han ved, hans Søn er endnu ikke kommet til Skiels Aar og Alder, og især, fik vi Krig, var Danmark kun ilde tjent med et Barn til Høvding; derfor maa man see sig om en Mand, der, som Drengens Formynder, kan staae for Styret, til han bliver voxen; og hvem skulde vi hertil heller udnævne end Erik Eiegods Daatter-Søn og Navner, som er paa Mødrene-Side af Kongeligt Blod, en ligesaa livsalig som stridbar Mand, der, naar Tiden kommer, vist ei vil forholde sin Myndling hans Ret.</p>
		<p>Saaledes var det da deels Folkets Yndest, og deels Valdemars Barndom, Erik maatte takke for sin Konge-Magt, og sandt at sige, var der intet Priseligt hos ham, undtagen hans Kiækhed; thi for Tunge-Baand var han kun maadelig skaaret, og stak ikke dybt; men en Vovehals var han af første Skuffe, saa, i Slag, maatte hans Tjenere bogstavelig holde ham, for at han ikke skulde, ene Mand, styrte ind mellem Fienderne.</p>
		<p>Saasnart Biskop Eskild hørde, at Erik var faldet i Jylland, foer han i største Skynding over til Skaane, med Øiet paa Erke-Stolen, som Erik Lam dog heller ingenlunde tiltænkde ham; men agtede at opfylde sin Formands Ønske, og ophøie Biskop <em>Rik</em> til den store Værdighed. Da nu imidlertid Skaaningerne greeb til Vaaben, og vilde heller vove det Yderste, end lade Stolen gaae fra Slægten, syndes Erik dog det var for meget, af Føielighed mod Enkelt-Mand at lægge sig ud med et heelt Landskab: stod fra sit Forsæt, lod Eskild flytte til Lund, og formaaede Sællands Præsteskab til at vælge <em>Rik,</em> som blev da Bisp i Roskilde.</p>
		<p>Imidlertid kom <em>Ole Haraldsøn</em> tilbage fra Norge, hvor han var flygtet op, og forlangde sit Fædrene-Gods, som hans Farbroder, under de borgerlige Uroligheder, havde tilegnet sig; men Erik afslog hans Forlangende, paa Grund af, at Harald, ved at føre Avindskjold mod sit Fædreneland, havde, efter Arilds-Loven, som Lands-Forræder forbrudt sin Boeslodd til Kongen. Nu syndes Ole, han havde gyldig Grund til Krig, greeb med Begiærlighed den første, den bedste Leilighed til Oprør, og gjorde nu ikke længer Paastand paa nogle Herre-Gaarde, men paa det hele Rige; som om Mands Lyst var Lands Lov, og hans Ære en Borger-Krig værd. Dog gik han i Begyndelsen hemmelig til Værks, og agtede, ved Natte-Tid, at stjæle sig paa Kongen, som han vidste laae i <em>Arne-Kroe</em> ved <em>Lund;</em> men han blev opdaget af Rytterne, der holdt skarpt Udkik, gallopperede paa Øieblikket hjem til Gaarden, raabde Drabanterne op, som laae i deres sødeste Søvn, og stillede sig i Porten, for at tage imod den første Dyst. Snart fik de ogsaa Undsætning af deres vaagnede Stalbrødre, og afslog det fiendtlige Angreb, hvorpaa Ole flygtede til Sverrig, som om han havde opgivet sit Forsæt; men aldrig saasnart havde Erik forladt Skaane, førend han var der igien, og stævnede Thing i <em>Arne-Dal,</em> hvor han ogsaa, ved Løfter om Frihed og kronede Dage, forførde Bønderne til at give sig Konge-Navn. Herover blev Erkebiskop Eskild meget forbittret, og drog strax i Spidsen for Lunds Borgerskab ud imod Ole, men havde ikke Lykken med sig, thi kun med Flugten undkom han af Slaget, og blev derpaa saa haardt beleiret i Byen, at han omsider, for at frelse Livet, saae sig nødt til at stille Gidsler for sig, og sværge Ole Troskab. Ikke desmindre greeb han dog Leiligheden, saasnart Ole var borte, flygtede over til Erik i Sælland, og viiste ved dette, man maa vel sige, forvovne Skridt, at han satte mere Priis paa Eriks Venskab, end baade paa sine Gidsler og sin Eed. Han maa da følgelig have meent, at Hjertet har, naar det lyster, Lov til at løse sig selv fra en aftvunget Eed; og Nok er det, at Erik tog meget kiærlig imod ham, og forærede ham en Hob Landsbyer, for hans trofaste Hengivenhed.</p>
		<p>For Resten ansaae Erik Erkebispens Nederlag og Flugt som sin egen, og da Skaaningerne blev ved at give Ole Medhold, besluttede han at søge Opreisning, og lagde til den Ende, med en talrig Flaade ind ved det saakaldte <em>Land-Ore;</em> men samme Sted havde et ondt Ord paa sig, og Erik var lettroende nok til at ændse den fabelagtige Spaadom man havde, at naar en Konge gjorde Land-Gang der, skulde han døe, inden Aaret var omme. Han som ikke blunede for Staal, blegnede altsaa for Muld, turde ikke sætte en Fod i Land af Frygt for at synke i Jorden, og satte, da Hæren var opstillet, Eskild til at føre den an; men ved denne Banghed for at komme Døden for nær, gik han Glip af Seieren; thi Eskild, som forstod bedre at føre Krog-Kieppen end Sværdet, havde samme tynde Lykke i Dag som i Gaar, og tog Flugten. Tungt maa det have været for Erik at staae og see paa Sligt, og dyrt maatte han betale den Lærdom, at Karle-Kræfter, ei Kiærlinge-Snak, skal regnes i Krigs-Raad; men vist nok maa det ret indskiærpe os den Sandhed, at Indbildning er værre end Pestilentse, naar vi her see en Høvding, der ellers maatte saa godt som bindes, for ei at buse hovedkulds paa Fienden, nu af tosset Overtro saa reent at tabe Modet, at han kunde staae som en Kryster, og ørkesløs see paa sin Krigshærs Nederlag! </p>
		<p>Af denne Seier blev Ole saa overmodig, at han betragtede Erik som tilintetgjort, anmassede sig ikke blot Kronens, men, uden al Skye, tillige Kirkens Gods, og satte, for at ærgre Eskild, der nu to Gange havde budt ham Brodden, en Præst, som ogsaa hedd Eskild, paa Bispe-Stolen; ja, hvor sikker han drømde sig og hvor fast han stod i den Indbildning, i det sidste Slag at have knust sin Modstander, kan man deraf slutte, at baade han og hans Folk lod deres Harnisk ligge i Lund, og begav sig, saa godt som værgeløse, andensteds hen. Det spurgdes imidlertid over til Sælland, og Erik var da ikke seen at sanke en Hob Smaa-Skuder, de første de bedste, og sætte ved Natte-Tid over til Skaane, hvor han havde gode Venner i Baghaanden, der, saa at sige, lodsede ham ind, ved at staae paa Kysten med Staal og Steen, og slaae Ild det bedste de kunde. Ole havde sat fire af sine drabeligste Karle til at passe paa Huset, mens han var borte; men de maatte nu gaae til Bunds, med en Steen om Halsen, og den selvgjorte Bisp blev, efter at være afklædt sin Præst-Værdighed, hængt i en Galge, medens <em>Eriks</em> Folk med største Fornøielse deelde imellem sig Fiendernes Rustning, og slog dem saa med deres egne Vaaben ved Landsbyen <em>Glumstorp.</em> Herved saae Ole sig nødt til at tage Flugten op i Gothland, men trængde dog, efter nogle Dages Forløb, atter frem giennem <em>Bleking,</em> og skiøndt han paa Nye blev slaaet, trak han sig dog ikke længer tilbage end til de snevre Bjergpas, hvor han ikke blot huggede dem ned der var ham nærmest i Hælene; men kom endog, med en Deel af sin Hær, bag paa Fienden, til stort Uheld for Lunde-Borgerskabet, som ved denne Leilighed blev hardtad ganske ødelagt. Desuagtet maatte Ole tilsidst vende Rygg, og besluttede nu, da han syndes det gik skiævt i Skaane, at flytte Krigen over til <em>Sælland,</em> hvor han meende, Bladet kunde maaske vende sig, men blev dog slaaet af Sællandsfarerne, under Biskop <em>Riks</em> Anførsel, ved <em>Byttinge-Aa,</em> og maatte flygte til <em>Halland.</em> Herfra gjorde han dog atter et Tog til Sælland, og da han fik at vide af Bønderne, at Biskop <em>Rik</em> opholdt sig i <em>Ramløse,</em> skjulde han sig om Natten der i Nabolaget, opdagede om Morgenen, ved at lure paa Otte-Sangen, hvor Bispens Seng-Kammer var, og befalede sine Folk at brække Dørren op. Bispens Kammer-Tjenere, som satte sig til Mod-Værge, faldt; men da Biskoppen saae, at hans Liv stod paa Spil, lagde han Bogen, og greeb til Vaaben, kastede Skjoldet paa Ryggen, og forsvarede sig mandelig, medens Klerkene han havde, deels til Skrivere og deels til Seigl-Giemmere, med Puder og Dyner spærrede Dørren, som var hardtad sprunget i Splinter. Der Ole nu saae, at Huset stod ei til at vinde med Sværd, stak han det i Brand, og nu bad Bispen, som var mere bange for Ild end for Staal, om Fred saalænge, til han fik talt med Ole, hvilket og blev ham lovet, men aldrig saasnart stak han Hovedet ud, før det laae for hans Fod. Efter saaledes ved et Nidingsværk at have styret sin Hevn, søgde Ole Stranden paa Timen, og havde han listet sig op, saa foer han des raskere ned, for at komme ombord og afsted, førend Kongen, som var der i Nærheden, fik Nys om Sagen; men der denne Misgierning spurgdes til Rom, lod Paven Brev udgaae, til alle Bisper i hele Europa, med en tordnende Ban-Bulle imod Ole, og skrev i Særdeleshed til de Jydske Bisper, at de skulde sætte Bullen i Kraft mod den gudsforgaaene Krop, der, ved at myrde en høiærværdig Ordets Tjener, havde udelukt sig selv af Guds Huus. Saasnart imidlertid Erik fik at vide, hvor Ole var blevet af, satte han efter ham, over til Halland, og traf ham ved <em>Aarstad,</em> men Ole fik saa betimelig Underretning om hans Ankomst, at han slap over Aaen, kastede Broen af efter sig, og sad paa den anden Side i god Behold, saa hvem der maatte undgiælde, var kun nogle Faa af hans Tjenere, der enten havde været for kiække, eller for dorske til i Spring at følge deres Herre.</p>
		<p>Erik havde iblandt Andre en gammel Krigsmand, ved Navn <em>Ingemar,</em> og han faldt nu paa, det var bedre at rydde Ole af Veien ved en Ræve-Streg, end længer ligge til Fældts imod ham, og det være nu Haab om Belønning eller blot Ærgierrighed som drev ham, saa besluttede han selv at giøre Forsøget: indfandt sig hos Ole, under Maske af en Rømnings-Mand, blev enstund i hans Følge, og søgde derpaa en Dag, som de reed, for alle Folks Øine, at giennembore ham med et Kaste-Spyd. Det var ogsaa virkelig lykkedes, dersom Ole havde ikke mærket Uraad, men det gjorde han, dukkede, og smeed sig af Hesten, saa Spyddet fløi over ham. <em>Ingemar</em> sporede nu af alle Kræfter sin Hest, paa hvis mageløse Raskhed det netop var, han havde stolet; men i det han vilde <em>skyde Genvei,</em> kom han uforvarende midt ud i et Hænge-Dynd, hvor han blev siddende, og kom heel ynkelig af Dage, saa hans Raad var der ingen Lykke ved.</p>
		<p>Omsider faldt dog Ole, med Største-Delen af sit Følge, i Slaget ved <em>Thiut-Aa,</em> og saaledes blev da Erik sin Medbeiler kvit; men underligt nok: det var kun mod Landsmænd Erik var kiæk, og de Tog han gjorde mod Slaverne, loe de kun ad; thi dermed bar han sig saa fjollet og saa sjusket ad, at man skulde troet det var et Barn man havde for sig; gav Krigs-Folket Orlov, saasnart der var en Ussel-Ryg, der fik Hjemvee, ja opløste mangen Gang sin Flaade, fordi Marketenterne skreeg paa at Hjemmen var bedst. Over denne hans Kiærlingagtighed blev Barbarerne saa kæphøie, at de ikke blot foragtede hans Besøg, men vovede endog at giæste ham i hans egne Farvande, saa han havde engang mellem Sælland og Fyen den Skam at forfølges af Sørøvere, og gjorde sig selv endnu en større, ved, saasnart han blev dem vaer, at fare i Land, og løbe som en Hare fra Vaaben og Snekke, som Røverne tog.</p>
		<p>Efter nogle Aars Forløb blev Erik syg i Sælland, og lod sig da føre over til Fyen, som var hans Fødeland, for at han kunde døe i sin Rede. Da nu Sygdommen gik ham paa, saa Legemet stod ei meer til Redning, vilde han dog see at frelse Sjælen, og ombyttede derfor Purpuret med Munke-Kappen; thi man troede dengang, paa lærde Mænds Ord, at den bedste Bod man kunde giøre for sine Synder, var at blive Munk. Han kaldte da ogsaa Drabanterne sammen, og frasagde sig høitidelig Regieringen; men da saa <em>Eilif</em> fra <em>Vissinge,</em> der blandt Andre sad ved hans Seng, erindrede sine Stalbrødre om at de var herreløse, og maatte derfor strax skride til Valget af en ny Konge, kunde Erik dog ikke taale at høre, man i hans levende Live spurgde om hans Eftermand, og, skiøndt han vel desuden snart maatte opgivet Aanden, var det dog <em>Eilifs</em> Ord der dræbde ham.</p>
		<p>Til Ægtefælle havde Erik havt en Syster ad Erkebisp <em>Hartvig</em> i Bremen, som man maatte ønske havde været ligesaa dydig, som hun var høibyrdig; men der skiellede vidt imellem; og det var ovenikiøbet efter hendes Indskydelse at han forærede de gamle Kron-Godser bort, især til dem, der havde staaet ham mandeligst bi i Krigen mod <em>Ole Haraldsøn.</em> Det var en egen Handle-Maade, at belønne dem, han for sin Person var forbunden, paa alle de Danske Kongers Bekostning, som om det var derfor, man overdrog ham Godsernes Bestyrelse, at han med ødsel Haand skulde skvatte dem bort, og give dem Kongens Gaard i Sold, som var fæstede til at tjene deri!</p>
	</section>

	<section id="chapter-63"
		class="chapter"
		style="page: book-14">
		<h2>Svenn Grathe, Knud Maagensøn og Valdemar Knudsøn.</h2>

		<p>Efter Erik Lams Død opkom der Tvist mellem Menig-Mand om Konge-Valget, thi der var tvende Beilere til Kronen, hvoraf den Ene: Knud Maagensøn, stræbde ved Jydernes, den Anden: Erik Emuns Søn <em>Svenn,</em> ved Sællandsfarernes Hjelp, at faae sit inderlige Ønske opfyldt.</p>
		<p>Dengang nu <em>Svenn</em> paa Thinge stod og talede sin Sag, og havde vundet de fleste Sællandsfarer, reiste <em>Ole Stam</em> sig, og lyste, efter gammel Skik i slige Tilfælde, Forbandelse over alle hvem der gav <em>Svenn</em> Konge-Navn, samt over ham selv, om han tog derimod, uden at først alle Dannemænd kom sammen og gav ham deres Stemme; thi, sagde han, vel er det i Sælland, men kun af det hele Danske Folk, Kongen skal kaares, og aldrig giver jeg min Stemme til anderledes Valg. Herpaa fulgde en almindelig Taushed, og Folket begyndte virkelig at blive tvivlraadigt; men saa var der en vis <em>Steen,</em> som, efter hemmelig Aftale, brød Isen, og gav <em>Svenn</em> Konge-Navn, hvorved den største Deel af Forsamlingen fik Mod til at giøre det Samme, og overdøvede med høirøstet Udraab de Indvendinger, der for et Øieblik siden nær havde kyst dem. Nu var det naturligviis Sællandsfarerne vigtigt, at faae deres næste Naboers Samtykke til dette Konge-Valg, og desaarsag skikkede de, efter samme Steens Raad, en særdeles veltalende Mand: <em>Jakob Kolsøn,</em> over til Skaane, for at han, som en huul Broder, ved at besmykke Sagen og smigre Skaaningernes Stolthed, skulde see, at faae deres Stemme. I Følge heraf tog da Jakob over til Skaane med Svenn, udbad sig, paa Thinge, Forlov at tale, og gjorde Forsamlingen viis, at Sællandsfarerne, som saa gierne i Alt vilde følge Skaaningernes Exempel, havde derfor ogsaa opsat Konge-Valget, til de hørde deres Mening, hvis Hjelp de i saa vigtig en Sag ansaae for nødvendig; men de kunde ikke nægte, at deres Sind og Hu stod til Svenn, deels for hans egne gode Egenskaber, og deels for hans høilovlige Faders og Farfaders Skyld, saa, naar Skaaningerne ikke havde Noget derimod, skulde han være Konge. Og nu, Skaaninger, blev Jakob ved, I har dog vel ikke glemt, hvorledes det hele øvrige Dannemark maatte bukke for Eder, dengang han, hvis Søn vi beder for, under de mest fortvivlede Omstændigheder, ja, som det syndes, uden Redning forloren, søgde Eder paa Haand. Værer nu Sønnen saa hulde, som I var Faderen, da skal og han have Eder alene at takke for Dannemarks Krone! Ved saaledes kun at sige hvad man ønskede, og tie med hvad skeet var i Sælland, vandt han Alles Stemmer, skiøndt hvad der rørde Skaaningerne, var vel i Grunden mindre Sællands Ønske, end Mindet om deres egne Helte-Gierninger.</p>
		<p>Der nu <em>Jyderne</em> spurgde, at man i Sælland og Skaane havde gjort sig saa næsviis, paa egen Haand at udraabe Svenn til Konge, gav de, paa Timen, i Forbittrelse, <em>Knud</em> deres Stemme, og styrkede ham til et Tog imod Sælland, hvis Besiddelse laae ham meget paa Hjerte. Fra Sælland af sendte han Lønbud over til Erkebisp Eskild i Skaane, og lovede ham Guld og grønne Skove, naar han vilde falde fra Svenn, paa hvis Side han hidtil havde været. Eskild beed ogsaa ganske rigtig paa Krogen, og lovede at reise Banner for Knud, saa saare han viiste sig for Skaane med sin Flaade; men ganske uden Paaskud vilde han dog ikke vende Kaaben, og for at sætte en nogenlunde taalelig Farve paa Forræderiet, greeb han nogle Fornærmelser i Luften, som <em>Svenn</em> skulde have tilføiet ham, samlede Krigsfolk, og drog til <em>Lund,</em> hvor <em>Svenn</em> opholdt sig, for, som det skulde lade, at mødes med Kongen, og paa lovlig Maade indtale sin Ret. Her stod han da, for et Syns Skyld, og gjorde Ophævelser, til hans Speidere indtraf, og meldte Knuds Ankomst; men da kom det flux for en Dag, hvad han havde bag Øret; thi hovedkulds afbrød han Samtalen, og foer i Galop med flyvende Faner til Stranden. Hvormeget han imidlertid skyndte sig, kom han dog for silde; thi da Knud ikke saae ham paa Kysten, tænkde han, der stak et Forræderie under, og turde ikke gaae i Land, men gik til Søes igien, og søgde Sælland. De skulde nu ikke Andet sige, begge To, end at Lykken spillede dem et slemt Puds; thi da Erkebispen vilde vende tilbage, mødte han Svenn, som havde fulgt ham i Hælene, for at see, hvad det Hastværk betød, og lod nu Sværdet skille Trætten ad, ved hvilken Leilighed Eskild blev fanget, og hidset op under Hvælvingen i Sanct Laurentii Kirke. Her maatte da Kirken tjene til Fængsel, i Mangel af Taarne; men det varede dog ikke længe, thi Tanken om Bansættelse, som er Bispernes Torden-Kile, jog saadan Skræk i Svenn, at han ikke blot lod Eskild løs, men forærede ham endog til godt Forliig en heel Bonde-By og et stort Stykke af <em>Bornholm.</em> Med sig tog Svenn ham imidlertid dog ikke, paa det Tog han nu gjorde til Sælland, hvor han, ved Landsbyen <em>Slangerup,</em> holdt et overmaade blodigt Slag med Knud, som ei alene tabde, men maatte tage Flugten over til Jylland, medens Svenn drog seierkronet hjem til Skaane.</p>
		<p>Paa denne Tid var det, at Paven i Rom, da han fandt, at Kirken stod Fare for at synke i Gruus for vilde Hedningers stormende Haand, lod Brev udgaae over hele Europa, og bød alle Kirkens Sønner at fare i Harnisk mod Christenhedens Fiender, saa hvert Christen-Folk angreeb det Hedninge-Land, der laae næst! Da nu de Danske, hvem den indbyrdes Kiv laae mindre paa Hjerte, end Christenhedens Sag, lod sig tegne med Korset, maatte, som en Følge deraf, Knud og Svenn ogsaa stikke Sværdet i Skeden, og stille hinanden Gidsler, for, under Vaaben-Stilstanden, at udføre et bedre Værk, og svinge det Sværd, de hidtil kun farvede i Borger-Blod, mod Troens Fiender. Slavenland var det som Toget gjaldt, og medens Tydskerne faldt ind fra den ene Side, skulde de Danske Konger, glemmende saalænge deres Tvist, med forenede Kræfter angribe fra Søsiden af. De stævnede nu ogsaa did, Knud med den Jydske Flaade, og Svenn med Skibene fra Hedebye, hvortil siden kom den Skaanske og Sællandske Flaade, der maatte tage Plads som den kunde bedst, alleryderst i Havnen. Paa Kysten mødte <em>Saxerne,</em> brændende af Lyst til at maale sig med Kirkens Fiender, og med dem forenede sig nu hele den Danske Hær, hvorpaa man med samlet Styrke rykkede frem, og beleirede den vidt berygtede Røver-Kule <em>Dubin.</em> Denne vilde <em>Ryboerne</em> gierne undsætte, og da de var kommet under Veir med, at de Danske havde kun efterladt deres Skibe en meget svag Bedækning, besluttede de sig til et Angreb paa Flaaden, hvorved Skaaningerne, som laae næst for Haanden, leed et fuldstændigt Nederlag; til ikke liden Glæde for <em>Jyderne,</em> som endnu ikke havde glemt Slaget ved <em>Fodvig,</em> og var desuden alt for optændte af Parti-Had, til at kunne, selv her, ansee Svenns Følge for deres Stalbrødre; alt til en Stadfæstelse paa den Sandhed, at hvem Hjerterne adskille, kan intet Baand forene. Hvad der imidlertid ogsaa havde megen Skyld i denne Ulykke, var den Roskildske Biskop <em>Æsgers</em> Feighed, thi han, til hvis Omsorg Flaaden var betroet, og som da ved sin Kiækhed netop skulde sat Mod i Folket, gjorde alt Sit til at nedslaae dem, da han i skammelig Forfippelse forlod sit eget Skib, og flydde i en Baad hen til en Kiøbmands-Skude, hvor han kunde forstikke sig i Lasten. I Førstningen gjorde vel Skaaningerne Modstand, og kobblede deres Skibe sammen, for at Ingen skulde snige sig bort; men da de kom i Knibe, skar den Ene sig løs efter den Anden, og hvem der blev tilbage, fandt sin Død, tildeels for Fiende-Sværd, og deels i Bølgerne. Alle de tomme Skibe, som herved faldt dem i Hænderne, lagde Ryboerne frem i Række med Tjeldinger over, som om de var bemandede, og endnu et Andet Puds brugde de, for at faae deres Flaade til at skrylle meer end den var, i det de nemlig, om Natten, lod en Deel Skibe seile bort, og komme igien om Morgenen, som om det var en Forstærkning. Hermed vilde de see at skræmme Fiendens de store Skibe, som de havde mærket, de ikke kunde magte, men de fordærvede sig selv Legen, ved at giøre det for grovt. Derimod lykkedes det dem ganske rigtig, at drage de Danske fra Dubin, thi saasnart de hørde, at deres Flaade var faldet imellem Røvere, ophævede de Beleiringen, søgde Skibene, og gik, med dem de fandt, ufortøvet løs paa Ryboerne, som dog strax tog Flugten, og undkom, tildeels fordi Havnen var saa fuld af Liig, at det holdt haardt, inden Skibene vandt ud. Da Svenns eget Skib var iblandt de forlorne, tilbød Knud ham sit, men fik kun liden Tak for sin Artighed; thi Svenn drog hans Ærlighed i Tvivl, og turde allermindst nu, da hans Magt havde faaet saa farligt et Knæk, laane Befordring hos en Medbeiler, der var i sin fulde Kraft. Han valgde derfor heller at seile sin egen Søe, skyndte sig, da han naaede Slesvig, at komme til Sælland førend Knud, og sikkre sig et Tilhold, ved at lade Roskilde, som ingen Mure havde, befæste med Volde og Grave. Først da det var skeet, og <em>Ebbe</em> sat til Befalingsmand i Byen, fortsatte han sin Reise, hjem til Skaane.</p>
		<p>Imidlertid tænkde Knud som saa, at Skaaningernes Vanheld var aabenbar en Lykke for ham; fandt den Regning reen, at hvad hans Medbeiler havde tabt, maatte han have vundet, og vilde derfor ingenlunde give ham Stunder til at forvinde Svien; men gjorde, med sine følgagtige Jyder, et Angreb paa Sælland, der saa at sige, haltede imellem begge Kongerne, og som derfor i hans Øine var et sikkert Bytte for hvem der kom først. Saasnart han nu hørde, at Roskilde var faldet fra, og havde, paa <em>Ebbe Skjalmesøns</em> Tilskyndelse, lukket sine Porte for ham, udskikkede han en vis <em>Sune,</em> bekiendt for sit gode Snakke-Tøi, som skulde opfordre Byen. Samme Person, der havde Nok af Munden, men kun Lidt i Panden, nærmede sig nu Byen, lod først sin Hest giøre en hel Hob Kaprioler og Krumspring, og udbrød derpaa, til dem der stod paa Volden, i en Strøm af smukke Talemaader, hvoraf Meningen var, at de gjorde bedst i at overgive sig til Knud. Det flød godt, men løb kun slet af for ham, thi medens Ebbe stod og overøste ham med søde Ord, som om han fandt stort Behag i hans Ærinde, sendte han en Deel unge Karle ud at annamme ham. En af disse nærmede sig lidt efter lidt min gode <em>Sune,</em> greeb saa i en Ruf hans Hest i Tøilen, mens de Andre pidskede paa, og førde ham saaledes fangen til Byes, hvor han strax fik Bøilen om Benet, og maatte siden endnu haardere bøde for sine gode Raad; thi da Svenn kom til Roskilde, lod han stikke begge hans Øine ud. Da Knud hørde det, opgav han for denne Gang Haabet om at blive Mester af Byen, og vendte tilbage til Jylland, men dog med det faste Forsæt at komme igien, saasnaart han saae Leilighed; kom ogsaa virkelig, fra Isse-Fjorden af, overrumplede og indtog Roskilde, hvor han vel ikke fik Fingre paa Ebbe, som undkom over til Svenn, men havde dog den Fornøielse at brænde hans Gaard.</p>
		<p>Her var man nu saa kiær ad Knud, at man underholdt hans Tropper paa offenlig Bekostning, for at han ikke, af Mangel paa Levnets-Midler, skulde nødes til at forlade Øen, og samme Gunst viiste Skaaningerne Svenn, for at han ikke skulde have behov at give sine Krigsfolk Hjemlov, saa i dette Stykke kappedes man paa begge Sider om Æren.</p>
		<p>Imidlertid gik en Deel af den tapperste Jydske Adel med to Orlogs-Skibe over til Svenn, som ved denne Forstærkning fik Mod til, i Selskab med Eskild, at angribe Sælland og levere Knud et Slag ved <em>Thorstens-Torp.</em> Knud var imidlertid denne Gang blot Tilskuer, thi hvad enten han syndes dem for ung, eller Striden for farlig, tillod hans Folk ham ikke at være med i Slaget, og <em>Svenn</em> blev kied af Legen, da han saae sin Fylking bugne; men uagtet han smurde Haser med Krysterne, holdt hans Kæmper dog Stand, og vandt Seier, saa han slap med at tænke, han tabde.</p>
		<p>Et Par Dage efter denne Seier indfandt Hellig-Knuds Søn <em>Valdemar,</em> som nu først var vaabenfør, sig i Svenns Leir, for der at dannes til Strids-Mand, i Kamp mod Sønnen af sin Faders Morder, med hvem han syndes kun at have Ondt at skifte. Svenn, hvis Magt ved denne Forbindelse fik en betydelig Tilvext, overdrog <em>Valdemar</em> det Statholderskab, som Fader for ham havde havt; men for at komme i virkelig Besiddelse deraf, maatte Valdemar tit gaae i Marken mod en vis <em>Knud Hendriksøn,</em> der, som Knud Maagensøns Lehnsmand, i lang Tid gjorde ham Fortrinet stridigt. Medens Kongerne droges om Dannemarks Krone, kæmpede da disse deres Undermænd, med ikke mindre Hidsighed, om det ringere Tvistens-Æble, uden at dog Knud, som var en stor Taler, men for Resten en liderlig Fugl, selv kun en eneste Gang kunde rose sig af Seieren, der troelig fulgde Valdemar.</p>
		<p>Svenn, hvem Lykken føiede og Styrken fulgde, begav sig nu over til Fyen, og derfra til Jylland, at hjemsøge Knud, men her lod han sig, af en vis landflygtig Holstener, ved Navn <em>Etheler,</em> overtale til at vende sine Vaaben mod Holsten. Han vidste vel, at Folket der havde, for en Sikkerheds Skyld, kastet <em>Eider-Broen</em> af; men han stolede paa Etheler, som havde lovet at skaffe Smaaskibe nok til Overfarten, og først ved sin Ankomst til Eideren, opdagede han, at hele Herligheden bestod i to Baade. Ikke desmindre stod dog Svenn paa Springet selv at bestige den ene, og være første Mand, men hans Tjenere var klogere, og bad ham dog at bie lidt, og lade Andre gaae først, til man saae, hvad Fienderne havde i Sinde, da de uden al Tvivl laae paa Luur ensteds i Nærheden, og lod da sikkert ikke Flere komme over, end de saae, de godt kunde rosse. Det var ogsaa netop Tilfældet, thi Holstenerne, som havde forstukket sig i de tilgrændsende Skove, holdt sig saa stille som Muus, til de saae, der var omtrent saa mange overskibede, som de kunde godt raade med; men saa brød de frem, og blev ved at slaae ihjel og tage til Fange, saalænge der var en levende Mand. De Danske lod sig imidlertid ingenlunde slagte som Fæ; men værgede sig tvertimod som Løver, Somme vel for, da al Flugt var forpurret, dog at sælge deres Liv det dyreste mueligt, og Andre af Frygt for Kongens Aasyn, og Lyst til at glimre i hans Øine. Hvad der gjorde deres Undergang aldeles uundgaaelig, var, at Skipperne blev ligesom ellevilde af Skræk, og lagde sig ude ved Pælene midt i Floden, saa de der var kommet over kunde hverken slippe bort, eller faae nogen Undsætning.</p>
		<p>Saaledes svækket, turde Svenn ingenlunde binde an med Knud, som bestandig havde sin hele Magt samlet, thi da dens Underholdning faldt ham for kostbar, vilde de Jydske Bønder, der blev meget læmpfældig behandlede, ikke staae tilbage for Sællandsfarerne, men var paa Timen villige til at skyde sammen hvad Kongen behøvede. Desaarsag undveeg da Svenn at mødes med sin Medbeiler, og søgde Skaane igien; men efter nogen Tids Forløb, da han havde faaet løskiøbt sine Fanger fra Holstenerne, agtede han sig dog atter til Jylland, og var allerede i Fyen, da han fik den sørgelige Tidende, at <em>Ebbe Skjalmesøn</em> var død. Herover blev han saa nedslaaet, at Lysten forgik ham til Kiv og Strid, og han vendte tilbage til Sælland igien, for der under Taarer at jorde sin trofaste Tjener og Ven, ja sin Høire-Haand paa Val og paa Thinge, uden hvis Raad og Samtykke han hverken i Lys eller Løn tog sig Noget af Vigtighed for!</p>
		<p>Dog, der Vennen var begravet, og Sorgen hardtad slukt, opvaagnede igien det gamle Forsæt, og i Spidsen af en Hær drog Svenn over Fyen til Jylland, hvor han, ved Løfte om Skatte-Frihed, fik Viborge-Mænd paa sin Side; men blev hos dem snart giæstet af Knud med hele Jyllands Magt, og var uden Tvivl ogsaa kommet til Kort, hvis Knud havde havt bedre Forstand paa sit eget Gavn, og ei, efter Venners umodne Raad, ladet sine Folk staae af Hestene og fægte til Fods. Betænkningen hos Knuds Høvdinger var ellers den, at det ikke skulde gaae nu igien, som det var gaaet før, naar Folket streed til Hest, at Pokker tog ved Krysterne, før Slaget vel var begyndt, hvilket de da meende at forebygge, ved at lade dem nøies med deres egne Been, og stille Kongen med nogle faa Ryttere i Midten, hvor han kunde lægge Mærke til hvem der gjorde deres Skyldighed.</p>
		<p>Svenn havde aldrig ved noget Slag været saa beklemt om Hjertet som nu, men der han saae hvorledes Fienden, blind for sin egen Fordeel, selv blottede sig, da lod han al Frygt fare og glædede sig allerede i Haabet om en vis Seier; thi han vidste godt, at Heste-Been giør raske Karle, og at det nytter kun lidt i et Slag, at man staaer, naar man dog er forknyt, og kan ingen Vei komme. For nu imidlertid desbedre at kunne byde Fienderne Spidsen, lod han Viborgerne, som da heller ingen Ryttere var, fægte til Fods, og fordeelde Nogle af dem imellem Skytterne og Slyngerne, hvis Vaaben var Buer og haandelige Steen, men Rytteriet stillede han paa begge Fløiene, for dermed strax at falde Fienden i Ryggen. Mesteren for denne Slag-Orden var dog egenlig den unge <em>Valdemar,</em> som i Forstand og Eftertanke var langt forud for sin Alder, thi han gav Svenn det Raad, at møde Fiendens Fodfolk med lige Vaaben, og bruge Rytterne til at angribe i Flankerne og i Ryggen med.</p>
		<p>Saasnart nu Knud blev denne blandede Slag-Orden vaer, giættede han strax, hvad Puds der var i Giære, men haabede dog at undgaae Fælden, ved med hele sin Magt at bryde ind paa Svenns Fodfolk og splitte dem ad. Angrebet lykkedes ogsaa virkelig, thi efter nogen Modstand hist og her, blev hele Troppen hardtad ganske ødelagt; men selv denne Helte-Gierning mægtede dog ikke at afvende Faren, da Svenn blev ved sit Forsæt: slog med sit Rytterie en Halv-Krinds bag om Knuds Hær, splittede Hestene ad, som der stod, og klemde paa fra begge Sider. Vel var nu Knud ikke seen til at lade hele sin Hær giøre høire omkring, hvorved han fik Ryggen fri; men da Svenn saae det, og mærkede tillige, at Fienden var slem efter Hestene, undgik han en ordenlig Træfning, hvor Fienden kunde komme til at bruge sin Styrke, og holdt kun ved at drille dem med Flyve-Angreb, saa hist og saa her, haabende derved deels at lokke de Kiækkeste ud fra Adelhoben, deels efterhaanden at udmatte Resten. Det lykkedes, mangen En, som vovede sig frem fik Skam, og de Øvrige blev saaledes modtagne af den bestandige Dreien og Snurren og Løben, at de omsider, for Brynde og Møde ei aarkede mere, og maatte, tvertimod al Krigs-Brug, sætte sig og hvile midt i Slagets Bulder. Der de nu følde deres Afmagt baade til at flye og fægte, og vilde dog, om det var mueligt, gierne bjerge Livet, vidste de ikke bedre Raad, end at søge Lye under Fiende-Tag, og trække sig saa sagtelig ind til Byen, hvis Borgere de nys havde slaaet og nedlagt. Med et Mod, som kun Fortvivlelsen kunde indgive, satte de ogsaa virkelig dette Forsæt i Værk, og rykkede mod Byen i sluttede Rækker, medens Bag-Troppen stræbde at holde Fienderne Stangen.</p>
		<p>Ved denne Leilighed udmærkede sig især paa Svenns Side en vældig Kæmpe, ved Navn <em>Barke;</em> thi med beundringsværdig Tapperhed holdt han alene Stand, mod Fiender i Skokketal, som mylrede om ham, og da han ikke længer kunde see for Sveed, smeed han Skjoldet paa Ryggen, tog sin Hellebard i begge Hænder, og huggede løs paa alle hvem der kom ham nær, det være sig Ven eller Fiende. Det saae Valdemar, som var en gammel Bekiendt ad samme <em>Barke,</em> kom Stalbroderskabet kiærlig ihu, gav Hesten af Sporerne, og fløi til, for at hjelpe sin Ven i hans yderste Nød. <em>Barke,</em> som tog ham for en Fiende, foer ham i Møde med løftet Øxe, men Hugget blev der Intet af, thi Valdemar greeb øiebliklig Hold i Kæmpen og fik ham dreiet, saa Bladet gik udenom, og fik end Skulderen en dygtig Rap, var det dog kun af Skaftet. Det var imidlertid et besværligt Arbeide, omringet af Fiender, at redde en Mand, der strittede imod af alle Kræfter, og kun med megen Møie lykkedes det omsider Valdemar at overvælde ham, og bringe ham, imod hans Villie, i Sikkerhed. Siden, da <em>Barke</em> saae, at han var ingen Fange, men gik kun, til sit eget Gavn, i Venskabs Ledebaand; takkede han Valdemar inderlig for hans gode Bistand, men betakkede sig dog for at løbe længer, som en Krigs-Fange, til Spot og Latter efter Heste-Rumpen!</p>
		<p>Imidlertid kom den fiendtlige Hær i fuld Uorden, saa Nogle tog til Beens af alle Kræfter, Nogle slog sig igiennem Byen, Andre forstak sig i Husene, og Knud selv tog Flugten til Hest igiennem Smaa-Gyderne. Alle de der havde skjult sig i Byen, faldt i Fangenskab og pakkedes sammen i eet Huus, hvor Kong Svenn saa gik ind at besee dem, og da var det, Biskop <em>Elias</em> fra Ribe laande dem et Par Øine, og sagde til Kongen, at han skulde bære sig ad, som en god Urtegaards-Mand, der luger Ukrudtet af, for at det ikke skal staae Kiøkken-Urterne i Veien, og trække Safterne fra dem! Det klinger jo sagtens lidt plumpt; men, vil man tænke nøiere efter, skal man dog nødes til at sande, at det var just et dybsindigt Raad, kort men fyndig udtrykt, thi, ved at følge det, havde Svenn bestemt taget Brodden fra sin Medbeiler. Dog, uagtet Svenn med al Ret kunde have ladet Fangerne undgiælde deres Opsætsighed imod ham, lod han sig dog, af medfødt Mildhed, bevæge til Læmpfældighed, løslod en Deel for Penge, medens Andre slap med at sværge ham Troskab eller stille Gidsler, og paa Livet straffede han Ingen, uden To, der havde besudlet sig med særdeles Misgierninger, da den Ene havde drevet Røver-Handtering, og den Anden myrdet sin Velgiører i Søvne. See, dem lod han henrette, ikke som Krigs-Fanger, men som Misdædere.</p>
		<p>Ikke Faa af dem Kong Svenn saaledes skaanede, skrev siden hans Godhed i Glemme-Bogen, fulgde, trods Eed og Løfte, deres gamle Tilbøielighed, og bar, under Knuds Banner, Vaaben paa Nye imod deres Velgiører; men for det Første var hertil ingen Leilighed, thi Knud fandt det raadeligst, at sætte over fra <em>Aalborg</em> til <em>Lydhus,</em> og opholdt sig derpaa enstund hos Kong <em>Sverker,</em> som efter Maagenses Død havde ægtet hans Enke, og var da altsaa Stiffader til Knud.</p>
		<p>Medens Danmark saaledes, i indenlandsk Krig, søndersleed og ødelagde sig selv, forsømde Sørøverne sig ikke, men hjalp af al Magt til at giøre Forstyrrelsen fuldkommen, og skiøndt Svenn gjorde Tog Nok til Slavenland, udrettede han dog ikke Stort; thi naar han holdt Slag, var han bister og glubsk nok i Førstningen, men det varede kun stakket, og naar han saa skulde trække sig tilbage, foer han afsted ned til Stranden, som Pokker var efter ham, uden at bryde sig om, hvordan det gik hans Folk, naar han blot kunde blive første Mand om Bord. Hans Tilbagetog saa da for al Verden ud som en Flugt, og Slaverne vidste godt at føre sig hans Skiødesløshed til Nytte, saa det var ikke sjelden, at hans Bag-Trop leed et stort Nederlag.</p>
		<p>Knud var da nu i Sverrig hos sin Stiffader, men var han i Førstningen kiærkommen nok, blev han dog snart til Byrde, og maatte sælge hvad Jordegods han eiede derovre, for at have Noget at leve af; thi naar en Flygtning har Lyst til at bæres paa Hænderne i Dag, og smides paa Dørren i Morgen, da skal han reise til <em>Sverrig,</em> hvor han kan være vistforsikkret om at friste begge Dele. Hertil kom, at Sverkers Søn; <em>Hans,</em> en dygtig Karl for Resten, men grov i sin Mund, faldt paa at giøre en Vise om Knud og alle hans Bedrifter, som var propfuld af Gloser og Gluffer, saa den arme Knud maatte sidde baade rød og bleg, og høre sig heglet igiennem som den usleste Kryster, der havde havt Held som Hu, og fægtet med Hælene Slag i Slag. Saa grovt Spøg og saadan Giæstfrihed kunde Knud da ikke fordrage, og blev saa forbittret, at han strax kiøbde sig et Skib med Tilbehør, og flygtede til <em>Polen,</em> hvor han haabede at finde bedre Modtagelse hos sine Morbrødre og øvrige Slægt; men her troede man, han kom, for, paa sin Moders Regning, at kræve Deel i Regieringen, og tilstædte ham derfor ikke Indgang i nogen Fæstning. Hvad der forøgede Herrernes Frygt, var, at de nyelig havde fordrevet deres ældste Broder, og da Knud mærkede, man lukkede Byerne for ham, ja saae omsider endogsaa skiævt til ham, blev han ikke gammel der, men begav sig til Hertug <em>Hendrik</em> i <em>Sachsen,</em> hos hvem han dog ogsaa fandt sig skuffet i sin Forventning. </p>
		<p>Endelig tyede Knud til Erkebiskop <em>Hartvig i Hamborg,</em> som immer havde havt et Horn i Siden paa de Danske, for det, de ikke vilde blive ved at høre hans Stift, og her blev Knud da ikke blot modtaget med aabne Arme, men fandt tillige den Bistand, han søgde. Han sendte nu Lønbud til sine gamle Tjenere, som skulde føle sig for, om de vilde være ham troe, og da Budet kom tilbage med den Beskeed, at de vilde, Alle som Een, jo før jo heller, gaae over til ham, rykkede Knud uden videre Ophold, med de fremmede Hjelpe-Tropper, ind i Jylland, hvor hans Tilhængere da ogsaa, trods Svenns Godhed, trods Eed og Gidsler, flokkedes under hans Banner.</p>
		<p>Ved Tidende herom blev Svenn paa en Maade forknyt, og besluttede at lade sig beleire i <em>Viborg,</em> som vel før havde været en aaben Bye, men som han nylig, for at have et fast Tilhold, havde ladet befæste med Jord-Volde. For nu at stoppe de ved denne Leilighed nødvendige Udgifter, lod Svenn de Gaarde udplyndre, hvis Beboere havde, ved at gaae over til Knud, forbrudt deres Gods; men hvad der gav ham Spillet vundet, var dog, at Knud, som brændt Barn, skyede Ilden, og turde ikke nærme sig Viborg, hvor han kom sidst saa galt afsted; men slog Leir langt uden for Byen, i det Haab, at naar Svenn om et Par Dage havde tømt sit Spiis-Kammer, skulde han nødes til enten skammelig at flye, eller hovedkulds at fægte. Herved skedte det, at en vis <em>Bruno,</em> som Knud havde med sig ude fra Tydskland, tog sig, kun paa en Maade med Knuds Tilladelse, den Frihed, at drage til <em>Ribe,</em> med en Deel af Folket; hvad enten nu virkelig Tiden faldt ham for lang, eller han, for godt gammelt Bekiendtskabs Skyld, havde ladt sig bestikke af Svenn.</p>
		<p>Dengang Svenns Forraad slap op, og han ingen Udvei saae, til længer at underholde sit Krigsfolk, tænkde han ved sig selv, at det maatte nu enten briste eller bære, gjorde sine Tilberedelser i Hemmelighed, og naaede, efter en stiv Natte-Reise, Fiendens Leir, som blev overrumplet under Morgen-Bønnen. Her blev da ingen lille Forstyrrelse, thi Skrækken virkede paa Folk, som de var til: drev Krysterne paa Flugt, og Kæmperne til Vaaben, men dog standsedes Svenn af en Bæk der løb, fuld af bundløse Huller, og kun med et eneste Vadstæd, som Ingen vidste, uden Knuds Folk, der havde ligget og udforsket Leiligheden. Vel prøvede En og Anden at sætte over den Smule Bæk, som man, før dette Slag knap vidste Navn paa, men de slap i Hullerne, hvor Hestene styrtede med dem, saa de maatte betale den Fremfusenhed, og klog af Skade, indskrænkede man sig da til med Slynge-Steen og Kaste-Spyd at hilse paa Fienden, og byde ham Spidsen. Omsider kunde dog de ærgierrige Saxiske Ryttere ikke længer styre deres Hidsighed, og søgde derfor Vadstædet, hvor de ogsaa snart fik Selskab, thi aldrig saasnart opdagede Valdemar, at der var Ride-Vei, før han foer afsted, og lige ind paa Livet af Tydskerne, som Den der havde i Sinde at giøre dem Overgangen stridig. Som en ægte Ridder aabnede han Kampen, ved at bryde sin Landse paa en af Fiendernes Harnisk, men han fik saa grovt et Svar af fire Landser paa een Gang, at hans Hest satte sig paa Rumpen, uden at dog han, saa ypperlig en Rytter som han var, lod sig kaste af Sadlen. Imidlertid var den femde Landse kommet med, og havde sat sig fast i Hjelmen, men den brækkede Valdemar ud, i en Hast, og da først denne slemme Pust var overstaaet, slap han, med nogle faa gode Venner, snart over Vadstædet, og hvem der kom efter, skulde ikke sige, han var dem i Veien; thi han reed høit op fra Bækken før han tog sin Stilling. Her holdt han med sin lille Trop alle Fienderne Stangen, til hele Svenns Hær kom over Bækken, og det var da unægtelig ham, man havde Seieren at takke. Der nu Hærene mødtes, holdt Knuds Tilhængere kun Stand et Øieblik, thi Frygten sad endnu i Kroppen fra de forrige Slag, og styrkede Hukommelsen kun alt for godt, saa Ulykken svævede dem bestandig for Øinene, og gjorde dem sene til Slag, men rappe til Flugt. Sachserne som var gammel vant med Krigsbrug, og forstod godt at tumle deres Heste, trak sig langsom tilbage med en vis Orden, ja drillede endog mangen Gang Seierherrerne med deres Svingninger; den øvrige Hær flygtede i fuld Forvirring, saa lang som Dagen var, og lagde sig om Natten ind i en Bye, hvor Fienden kom over dem, og slagtede dem som Kvæg; thi denne Gang havde Svenns Folk overlagt slet Ingen at spare, deels fordi Tydskerne var den forhadte, og deels fordi de der sidst slap med Penge, nu igien havde grebet til Vaaben. Derfor maatte ogsaa den heltemodige Sachser <em>Folrad</em> sætte Livet til i dette Slag, thi da han saae sig overmandet, og vilde overgive sig, var der Ingen som vilde tage ham til Fange, hvor mindelig han end bad derom.</p>
		<p>Knud tog nu atter Tilflugt til Sachsen, og saa snart man i Ribe fik af Reisende at vide, hvor galt han var kommet afsted, tænkde Borgerne ret at giøre deres Hoser grønne hos Seierherren, ved at tage Bruno ved Vinge-Benet, og overlevere ham i Svenns Hænder; men Svenn behandlede ham paa en meget venskabelig Fod, og skikkede ham, efter nogen Tids Forløb, med gode Foræringer fra sig. Herover fattede imidlertid Brunos Landsmænd en Mistanke til ham, som kostede hans Liv, thi en Deel af de Slagnes Frænder troede nu fuldt og fast, at han havde ladet sig kiøbe af Svenn, til paa Nidinge-Viis at forraade sine Stalbrødre, saa det var paa Skielmerie han søgde Paaskud til at forlade Hæren, og tog derpaa sine Stikpenge som en Foræring af Svenn. Vel kom de ingen Vei med det Søgsmaal, de i den Forudsætning anlagde imod ham, da han snildelig vidste at snoe sig fra alle Beskyldninger, men da de saae, at Retten ikke vilde fælde ham, listede de sig til at giøre det selv.</p>
		<p>Nu, da Svenn havde faaet sine egne Uvenner af Halsen, syndes han, det var Tid at tænke paa Rigets Forsvar, og anlagde, til Bondens Bedste, adskillige Fæstninger paa Strand-Kanten, hvor det især fandtes passende. Saaledes anlagde han blandt Andet to ved Store-Belt, en i Sælland og en i Fyen, som skulde sætte Mod i Landets Børn og Skræk i Sørøverne, men dem forstyrrede Slaverne. Med disse samme Giæster holdt han ellers et priseligt Slag i Fyen, hvor de i Tusindtal fik deres Livsbrød, og hvilket Arbeide hans Folk havde med at hugge ned, kan man deraf slutte, at de Flestes Hænder sad i det blodige Kiød, saaledes havde Sværd-Grebet slidt og gnavet.</p>
		<p>Ved disse Tider var det, at der i <em>Roskilde</em> dannede sig et Søhane-Lag, med <em>Vehteman</em> i Spidsen, hvis Øiemed var at tugte de Sørøvere, der idelig hjemsøgde vore Kyster. Dette Selskab havde sine egne Love og Vedtægter, hvoraf Følgende fortjener at anmærkes:</p>
		<p>Hvilke Skibe de fandt bedst skikkede til Kaperie, havde de Lov til at tage, selv uden Eiermandens Vidende og Villie, som derimod var berettiget til en Ottende-Deel af Byttet i Fragt.</p>
		<p>De løb aldrig ud paa et Kryds-Tog, førend de havde først høitidelig beredt sig til Døden, angergivne skriftet deres Synder for Præsten, ladet sig tugte med Guds Ord, og annammet den hellige Nadvere; Altsammen i den Troe, at ikkun naar man har Guds Naade, er man Lykken vis!</p>
		<p>Af Levnets-Midler tog de aldrig mange med, og var overordenlig nøisomme baade i Henseende til Mad og Rustning, thi de skyede al muelig Tyngsel, for at komme rask afsted.</p>
		<p>Stræng Vagt og skarpt Udkik var de særdeles stærke i: sov kun, siddende hver ved sin Aare, løb aldrig under Land, uden først omhyggelig at have ladt Kysten bespeide, for ikke uformodenlig at overraskes, og de lagde aldrig nogen Øe fra sig, hvor Vinden bar paa, uden at have undersøgt Læ-Siden, hvor Fienderne, som var lidt magelige, altid gierne søgde Havn.</p>
		<p>Byttet, de gjorde, blev ligelig deelt, saa hver fik eens meget, enten han var Styrmand eller blot Roeknegt.</p>
		<p>Traf det sig, der var christne Fanger ombord paa Skibene de tog, blev de behandlede med Broder-Kiærlighed; klædtes op, og sendtes hjem, hver til Sit.</p>
		<p>Deres Flaade, naar de stak i Søen, var aldrig mere end <em>to og tyve</em> Skibe stærk.</p>
		<p>Sold fik Ingen, men de nødvendige Udgifter bestredes ved Sammenskud af Roskilderne, som fik derfor Hælvten af Byttet.</p>
		<p>Dette Søhane-Lag var vel i Førstningen ubetydeligt, og indskrænket alene til Roskilde, men derfra udbredte det sig efterhaanden videre, saa tilsidst havde det Medlemmer hardtad over hele Sælland, og blev uafbrudt i fuld Virksomhed, saalænge der endnu var mindste Ufred paa Færde. Mange vare deres Seiervindinger, og de erobrede i Alt to og firsindstyve Sørøver-Skibe, men Kampen var aldrig haardnakket, og kostede ei mange Blods-Draaber!</p>
		<p>Hvad nu Knud angaaer, da tyede han i sin Landflygtighed med nogle faa Stalbrødre til <em>Lille-Frisland,</em> som ogsaa hører til det Danske Rige, for der at finde Bistand.</p>
		<p>Dette Landskab er bekiendt af sin herlige Fædrift, grændser til det vilde Hav, og ligger meget lavt, hvorfor det maa beskyttes mod Oversvømmelse ved Diger, og naar der imellem gaaer Brudd paa dem, gaaer Stranden op over hele Landet, som er aldeles fladt, og bortskyller baade Sæd og Huse; ja, ikke sjelden tager den hele Agre med sig, og fører andensteds hen, til Gavn for den, i hvis Lodd det falder. Efter saadan en Oversvømmelse voxer Landets Frugtbarhed, hvor man kan gaae i Græs til Knæerne, og kaage Salt af Jorden. Om Vinteren staaer hele Landet som en Søe, saa man kan hardtad gaae vild i, om man her er til Lands eller til Vands, thi hvor man den ene Tid af Aaret pløier og saaer, seiler man den anden. Indbyggerne er farlig glubske, raske og smidige, rynker Næse ad al ubehjelpelig og tung Rustning, og bruge i Strid aldrig andet end lette Skjolde og Kaste-Spyd. Deres Agre omgive de med Grøfter, som de ved Hjelp af et Slags Pig-Kieppe springe lukt over, og deres Huse bygge de, for Vandets Skyld, paa en med Flid anbragt Forhøining af Græstørv. At de høre til den <em>Frisiske</em> Folke-Stamme, derom vidner saavel deres Maal som deres Navn, og det maa da have været en udvandrende Flok, der søgde ny Bopæle og traf saa paa denne Ælte, som de i Tidens Løb, ved deres Vindskibelighed, har forvandlet til Ager-Land, hvorpaa de Danske Konger har tiltaget sig Herredømme over dem.</p>
		<p>Til disse Folk var det da nu Knud kom for at bede om Hjelp, og blev modtaget med aabne Arme; thi han lovede dem Afslag i deres Land-Gilde, og det smagde <em>Friserne</em> saa godt, at de for den Smule Fordeels Skyld paatog sig de største Besværligheder, og da først den, at anlægge en Fæstning ved <em>Milde-Floden,</em> hvilket man maa sige var allerede en stor Tjeneste for en ringe Sold.</p>
		<p>Saasnart Kong Svenn erfarede Knuds Tilbagekomst, fik han det Jydske Rytterie paa Benene, og gik selv med den Skaanske og Sællandske Flaade til Slesvig, hvor han endog, skiøndt det neppe var Umagen værdt, lod nogle Skibe bringe over Land til <em>Eideren,</em> for at spærre Fienden ogsaa denne Udvei. Derpaa rykkede han mod den nybygde By, som Beliggenheden meer end Konsten gjorde til en stærk Fæstning, thi paa den ene Side var der fuldt af Moradser, og paa den anden løb den dog kun smalle Milde-Flod med sine lethenrislende Vande. Da Kongen desaarsag ikke kunde omringe Byen, slog han Leir paa de bekvemmeste Steder, han kunde finde, og lod saa hugge Riis i den nærliggende Skov, som blev knippede sammen, for at tjene til en Slags Bro over Moradserne, naar man fandt for godt at rykke videre. Imidlertid var der Nogle af Frisernes unge Karle, som, hvad enten de havde ikke lært at bie, eller kunde ikke dye sig for at giøre Blæst med deres Tapperhed, satte med deres sædvanlige Krum-Spring over Bækken der løb mellem Leirene, tastede an hvem af Fienden de saae drøsse om langt borte, og bød dem ud. De fandt ogsaa Folk for sig, som turde vove en Dyst, immer kom der Fleer til fra begge Sider, og blandede sig i Striden, da hver vilde hjelpe Sine, og Ingen kunde holde ud at være ørkesløs Tilskuer ved en Leg, hvor hele Folkets Ære stod paa Spil. Herved voxde Kampen efterhaanden, og trak Alles Øine til sig, saa det tegnede nu til, at hvad der kun skulde have været et lille Forspil til Slaget, vilde bestemme hele Krigens Udfald, og da <em>Peder Thorstensøn,</em> som nu var Svenns Geheimeraad, mærkede det, lod han, som kiendte Frisernes Forvovenhed, paa Timen hele Hæren væbne sig, men bie i Leiren indtil Videre. Det drømde Friserne mindst om, men tænkde, at Kongen sad rolig i sin Leir, satte derfor samtlig i en Fart over Bækken, og var dumdristige nok til at angribe Leiren, i det Haab, at Ingen var beredt paa Sligt. Da nu imidlertid Svenns Folk var strax ved Haanden, og hjalp dem ud af den Drøm, tyede de til deres kiære Moradser; men det hjalp kun saa lidt, thi, ved Hjelp af fornævnte Riis-Broer slap Rytterne lykkelig over og forfulgde dem af alle Kræfter. En anden Gienvei banede de Danske sig med Sværdet, thi de anrettede saa stort et Nederlag paa de flygtende <em>Friser,</em> at de snart kunde gaae paa Liig over Floden.</p>
		<p>Da nu Friser-Hæren var slaaet, undveeg Knud til Hest med nogle faa Følgesvende, medens hans øvrige Tilhængere kastede sig ind i Fæstningen, og denne begyndte nu Svenn af alle Kræfter at beleire, thi han troede Knud var derinde, og haabede altsaa ved dens Indtagelse at gjøre Ende paa Krigen. Blev Nogen træt eller saaret, afløstes de strax med friske Folk, og saaledes gik det, ud i een Kiøre, saa de Beleirede fik aldrig Rist eller Ro, hverken Dag eller Nat; thi Svenn vilde ikke lade dem faae Tid til at udhvile sig, og var desuden bange for, at gik Beleiringen i Langdrag, Borgen da skulde faae Undsætning af Friserne. De Beleirede forsvarede sig imidlertid haardnakket, især efterat de havde ladet nogle Danske Fanger henrette, thi af en Seierherre, de saa høilig havde fortørnet, torde de aldeles ingen Naade vente, og stred derfor med Fortvivlelsens Mod. Det var saaledes da paa begge Sider en Slags Frygt, der skiærpede Striden, og, medens det saaledes baade her og der saae broget ud, traf det sig en Nat, at Valdemar blev opmærksom paa et Bulder i Nærheden, og tænkte, det var Friserne, der brød frem; foer afsted med sit Folk efter Lyden, fik ogsaa virkelig omsider Bugt med dem han traf, skjøndt de gjorde tapper Modstand, men da man skulde til at høre sig for, var det Danske Folk han i Mørke havde taget for Fiender. Denne ypperlige Helt gjorde da i Blinde en stor Ulykke med sin Tjenstfærdighed.</p>
		<p>Den bestandige Møde og Natte Vagt, uden al Vederkvægelse, samt Saarene de idelig fik og aldrig kunde faae røgtede, udmattede saaledes de Beleirede, at de omsider følde sig aldeles magtesløse til længere at fortsætte Kampen, og overgav sig i Fortvivlelse; men fandt hos Svenn ganske anderledes, baade Ordholdenhed og Naade end de havde formodet, og især fik <em>Plog,</em> som havde dræbt Erik Emun, et overraskende Beviis paa hans Ædelmodighed, thi end ikke Hadet til denne hans Faders Banemand kunde bringe ham til at bryde sit givne Ord og Leide. Ikke en eneste Mand lod han dræbe, eller engang binde, men lod dem alle, uden Løse-Penge fare, hvor de lystede, og gav dem blot den Erklæring med paa Reisen, at han brød sig ligesaa lidt om deres Fiendskab som om deres Venskab, thi Folk, sagde han, der har to Tunger i een Mund, og kan tjene syv Herrer med eet Par Skoe, kan umuelig føre Lykken med sig. De begav sig nu Alle til Knud, og deelte hans Landflygtighed, thi saa vennesalig var han, at hans Tjenere hængde ved ham i Modgang saavelsom i Medgang.</p>
		<p>Friserne maatte nu bøde totusinde Mark og stille Kongen Gidsler for deres Troskab; men derpaa kom de til Valdemar med et Forslag, som jeg ikke ret veed, om bør skrives paa reen Dumheds eller paa en ret ærekjær Skamfuldheds Regning; thi hvad de overhængde ham for, var at han skulde formaae Kongen til at slaaes med dem endnu een Gang, paa det Vilkaar, at, vandt han, skulde de betale totusind Mark til, men tabte han, skulde de have det Afslag i deres Land-Gilde, som Knud havde lovet dem.</p>
		<p><em>Valdemar,</em> som fandt, det var en betænkelig Sag, paa ny at prøve Styrke med saadanne forvovne Kroppe, søgde imidlertid ved fornuftige Forestillinger at snakke dem af med det ravgale Indfald, og bragde dem virkelig omsider til at indse, det var kun i Daare-Kisten man yppede Kiv med sin Overmand, for at gaae af med Profiten.</p>
		<p>Paa denne Tid var der bleven en ny Konge og Romersk Keiser, ved Navn <em>Frederik,</em> ude i Tydskland; ham søgde nu <em>Knud</em> paa Haand, og lovede, naar han vilde hjelpe ham paa Fode igjen, at giøre Dannemark til et Lehn af det Romerske Rige. See, det faldt i god Jord hos Keiser <em>Frederik,</em> hvis Næse immer kløede efter at være <em>Rigets Udvider</em> i høieste Grad, og han greeb derfor med begge Hænder efter dette skjønne Stykke Næstens Gods; men eftersom det var ham i Kjødet baaret at pløie helst med Ræve, lod han gaae Bud til <em>Svenn,</em> med kjærligst Hilsen fra Falske-Blakken, hvorlunde han brændte af Længsel efter igjen at see og tale med sin gamle Ven og Vaaben-Broder, kom derfor gjerne selv, hvis ei hans Keiserlige Værdighed forbød det, og bad da nu Kong <em>Svenn</em> dog endelig besøge sig, saasandt ham derfor skulde times baade Hæder og Ære. Dog <em>Svenn,</em> som i sin Ungdom havde lært Ridder-Spil i Keiser <em>Conrads</em> Gaard, og der en Tidlang pleiet Stalbroderskab med <em>Frederik,</em> mens de var lige høit paa Straa, og lige <em>gamle,</em> saa omtrent i alle Maader, kjendte Lurendreieren for godt, til at tage hans glatte Ord for gode Vahre, saa det var hverken derfor, heller ikke for at stikke sin Medbeiler ud, han tog imod Indbydelsen, men ene og alene for at vise sig blandt Tydskerne i al sin Glands; thi han vidste, der var Folk i Tydskland som løftede ham til Skyerne, men kiendte ham dog hidtil kun af Rygtet, og skulde nu have Syn for Sagn om hans Herlighed.</p>
		<p>Saa drog da <em>Svenn</em> afsted, og kom til en Stad, som kaldes <em>Merseburg,</em> hvor det dengang vrimlede af tydske Adelsmænd i Keiser-Gaarden, og hvor han virkelig, saavel ved sin Mandhaftighed, som ved sit strunke, stadselige Følge, gjorde saadan Opsigt, at man kan sige: hele Tydskland gjorde store Øine; men skjøndt Keiseren ogsaa i Førstningen tog meget hæderlig imod ham, fik dog Piben snart en anden Lyd, saa det han holdt af hvad han lovede, det var kun lidt. Derimod regnede der Beskyldninger af alle Slags ned over <em>Svenn,</em> og omsider blev det ham betydet, at naar han vilde sværge Keiseren Troskab, da skulde <em>Knud</em> give Afkald paa Riget, og nøies med <em>Sælland</em> som et Lehn; men vilde han ikke det, da vilde Keiseren være Knud behjelpelig, og strax lade en Krigs-Hær rykke frem, som, hvis den ikke alt mødte Kong <em>Svenn</em> paa Danmarks Grændser, dog vist skulde finde ham snart.</p>
		<p>I denne Klemme indgik <em>Svenn,</em> som fandt, det var en farlig Sag at staae imod, Alt hvad man forlangde; men det kom aldrig inden for hans Tænder, og for at være et Paaskud sikker, naar han vilde bryde Forliget, afstod han ikke Sælland, uden med Forbeholdenhed af alle sine mange der beliggende Fædrene-Godser, en Bestemmelse som her gik glat igjennem, da den havde Medhold i Keiser-Retten. Da var det, at <em>Knud,</em> som troede kun Freden paa det Halve, paa ingen Maade vilde nøies med Nogen af hele Kong Svenns Følge til Forlover, uden alene med <em>Valdemar,</em> som den Eneste, han tiltroede Ærlighed og Fasthed nok til at vaage over hans Sikkerhed og Forligets Opfyldelse. <em>Valdemar,</em> som kjendte <em>Svenn</em> og vidste godt, den hele Handel var paa Skrømt, vægrede sig vel haardnakket, ved, at gjøre sig deelagtig i fremmede Synder; men <em>Svenn</em> blev dog saa længe ved at plage ham, til han omsider, meget mod sin Villie, maatte sige god for ham, med den Betingelse, at brød Svenn Forliget, skulde han gaae over til <em>Knud.</em> Hermed var man tilfreds paa begge Sider, og skildtes derpaa ad; men aldrig saasnart var <em>Svenn</em> sluppet hjem i sit Rige, før han paa Timen sendte Keiseren et Brev, hvori han ligefrem skjældte ham ud for en Bedrager, opsagde ham Huldskab og Troskab, og erklærede sin desangaaende udgivne Forpligtelse for død og magtesløs, aldenstund det var kun ved Svig han var bragt til at indgaae, hvad aldrig før nogen Konge i Danmark havde bekvemmet sig til. </p>
		<p>Dengang nu Knud, som var blevet sin forrige Medbeilers Lehnsmand, forlangde sig Sælland indrømmet efter Aftale, slog Svenn ogsaa her en Svinke, og sagde, at ved at forbeholde sig sit Arve-Gods, havde han meent alle Kongs-Gaardene med Tilbehør, saa det var kun Statholderskabet han havde udlovet. Herved fandt Knud sig naturligviis forurettet, og holdt sig til Forloveren <em>Valdemar,</em> som derved kom i stor Forlegenhed, thi enten skulde han, nu bryde sin Eed eller svigte sin Herre, og hvilket han saa valgte, syndes han det vilde skade hans Rygte og gjøre ham Skam. Han foreslog derfor heller et minneligt Forliig, hvorefter Kongen beholdt Sælland, som han fandt uundværlig for sin Huus-Holdning; men gav til Erstatning Knud et andet Lehn, ligesaa betydeligt, stort og indbringende, og det fandt Kongen sig i, saa Knud fik sit Lehn paa tre Steder: Noget i <em>Jylland,</em> Noget i <em>Sælland</em> og Noget i Skaane. Skjøndt denne Adskillelse aabenbar var stilet paa at hindre Knud fra at blive for mægtig, gav Denne dog strax det Bytte sit Bifald, under den Betingelse, at <em>Valdemar</em> fremdeles vilde indestaae ham for Besiddelsen; men det var Knuden, og vilde neppe skeet, hvis ikke <em>Svenn,</em> som var meget opsat paa det Skifte, havde saa godt som nødt <em>Valdemar</em> dertil, og høitidelig erklæret, at ryggede han Forliget, skulde begge de Andre have frit Forlov til at gjøre Opstand imod ham.</p>
		<p>Nu, der <em>Svenn,</em> som han syndes, var blevet fast i Sadelen, og havde Intet at frygte, forfaldt han til Overmod, slog Vrag paa Fædrenelandets gammel-danske Sæder, for de var ham ikke noksom fine, og ombyttede hvad han kaldte Dansk Plumphed og Plathed mod høitydsk Fiinhed og Fromhed. For det Første klædte han sig paa Tydsk, og fik, for ei at være som en Ugle mellem Krager, sine Hofmænd til det Samme, saa Kongens Gaard blev nu renset fra de grove Bonde-Knolde og befolket med opflinkede Straa-Junkere. Dernæst fik da ogsaa Bonde-Kosten Afsked til Hove, hvor Bordene nu maatte prange med udenlandske Lækkerier, og Alt saavel med Bordskik som Opvartning gaae fiint og fornemt til; saa den Konge lærde Folk ikke blot at klæde sig men ogsaa at æde og at drikke med Smag. Dog, ikke hermed nok: selv i Valget af sine Hofmænd og Drabantere var <em>Svenn</em> ikke mindre nymodens, thi han tog Æres-Posterne fra Adelen og gav til Gjøglere, viiste de store, navnkundige Mænd Dørren, og omgav sig med en Klynge af læflevurne, blødsødne Skrællinger, og det gjorde han, deels for at Folk skulde korse sig over den stormægtige Konge, som kunde undertrykke de Høibaarne og gjøre store Folk af ingen Ting; deels for at Ingen, som kom til Ære, skulde have sin Byrd eller noget Andet end Kongens blotte Naade for Lykken at takke. Hvor umaadelig opblæst han var, kan man for Resten deraf slutte, at det gamle Stade, hvorfra Kongerne talede paa Thinge, faldt ham for lavt, saa han fandt det under sin Værdighed at staae jævnsides med Folket, krøb til Veirs, og maatte have Folket under Fødderne, før han kunde sætte sin Mund i Lave til at skifte Lyd og Ret.</p>
		<p>Med al den Storagtighed forbandt Kong <em>Svenn</em> en hæslig Gjerrighed; thi hvem han havde beriget, den vilde han arve, og skammede sig ikke ved at plyndre de Umyndige paa Fædrenes Grav, og bringe <em>Deres</em> Børn til Betler-Staven, hvis Daad han skyldte sin Rigdom og Vælde; ja stundum fortrød han saa tidlig sin Rundhed, at han aldeles forarmede dem, hvis Bedrifter han selv havde gavmild belønnet. Med alt Dette faldt dog hans Huus-Holdning, formedelst hans mange slugne Drabantere, ham omsider saa kostbar, at han, saa at siges maatte flaae Folket for at fede Hæren, og tabte ved den Strænghed hvormed han inddrev Skatter og Land-Gilde, ganske og aldeles Menig-Mands Yndest. </p>
		<p>Ogsaa i Retter-Gangen fandt han paa Nyt, thi istedenfor at det hidtil var Eden, som gjorde Udslag i tvivlsomme Sager, indførdte han Næve-Retten, saa at hvor Dom burde fældes efter Granskning og Skiøn, blev et godt Slagsbroder-Haandelag nu det bedste Beviis.</p>
		<p>Paa samme Tid omtrent, som den indbyrdes Krig i Dannemark holdt op, var det, at den Svenske Kong <em>Sverkes</em> Søn: <em>Hans,</em> tog Tiden i Agt, til engang, da den <em>Hallandske</em> Statholder <em>Karl</em> var fraværende, at bortføre hans Kone og hans Syster, af hvis store Deilighed der gik overordentligt Rye. <em>Hans,</em> som derfor brændte af ureen Elskov, tog dem nu med sig til Sverrig, og den liderlige Fugl drev gjerne sin Forvorpenhed saa vidt, at han, uagtet den Ene var en gift Kone, og den Anden en ærbar Enke, tvang dem til skifteviis at sove i hans Arm, og siden, da Menig-Mands Knur over Nidings-Værket blev meer og meer lydeligt, skikkede han dem beskjæmmede tilbage.</p>
		<p>Denne Ugjerning betragtede Kong <em>Svenn</em> som en Forhaanelse ad hele det Danske Folk, der maatte hevnes paa en i Øine faldende Maade, og besluttede desaarsag at rykke ind med hele sin Hær og aftvætte Skammen i Svenskens Blod; men Feiden gik i Langdrag, fordi Kongen fandt han var dog sig selv nærmest, og maatte først hjemføre sin Fæstemø: Hertug <em>Konrads</em> Daatter i <em>Sachsen,</em> som blev for Resten ikkun ilde lidt i Dannemark, da Almuen bildte sig ind, det var hende der havde fortydsket <em>Svenn,</em> og var Skyld i alle de nye Spillopper han gjorde.</p>
		<p>Paa denne Tid var det, Kardinal <em>Nicolaus,</em> det Romerske Sædes Legat, vovede sig over Nord-Søen op til <em>Norge,</em> og oprettede et Erke-Bispedømme der, saa Landets Geistlighed, der hidtildags havde staaet under Erke-Bispen i Lund, fik nu for saavidt Lov til at raade sig selv.</p>
		<p>Ogsaa til Sverrig kom Kardinalen i samme Slags Ærende; men <em>Svenskerne og Gotherne</em> kunde slet ikke blive enige om, enten <em>hvem</em> der skulde være Erke-Bisp, eller <em>hvor</em> han skulde boe, og Enden blev da, at de Ingen fik; thi mens de kjævledes, fandt Kardinalen, det var en Skam at oprette et kirkeligt Høi-Sæde hos slige Barbarer, som var endnu saa forfærdelig langt tilbage i deres Christendom. Det var nu saa langt ud paa Aaret, at Kardinalen ei dristede sig til at friste det vilde Hav og drage søeveis hjem, men til <em>Dannemark,</em> hvor Lande-Veien faldt igjennem, gad han ikke kommet, uden først at have smurt Vedkommende om Munden, som saae skjævt til det <em>Norske Høisæde,</em> og han skrev desaarsag Erkebisp <em>Æskild</em> til, at var der end ved Norges Skildsmisse skeet et Skaar i hans Høihed, kunde han dog vente sig det rundelig erstattet, da det var betænkt, at udnævne ham til Sverrigs Primas: en Æres-Post der vidt overgik, hvad han havde forloret. Dette Tilbud tog <em>Æskild</em> med Kys-Haand imod, og udbad sig indstændig Legatens Besøg, som nu og da paafulgte, ved hvilken Leilighed <em>Æskild</em> modtog det til den svenske Erkebisp bestemte Ære-Smykke, for dermed i sin Tid at beklæde Hvem Svensken og Gothen omsider kunde enes om at udnævne til den høie Værdighed. Derhos bestemte Legaten, at alle følgende Svenske Erke-Bisper skulde erholde deres Chor-Kaabe eller Pallium, ei umiddelbar fra Rom, men gjennem Erke-Bispen i Lund, som deres nærmeste Øvrighed, og paa denne særdeles Benaadning lovede Kardinalen at skaffe Pavelig Stadfæstelse, et Løfte, der blev ham saare let at holde; thi strax efter sin Hjemkomst til Rom, besteeg han selv, efter Pave <em>Eugenius,</em> det apostoliske Sæde, og blev derved Mand for at gjøre hvad han som Bud havde sagt. Saaledes erhvervedes da dette Fortrin, som finder Sted endnu den Dag i Dag, og agtes alt for Noget, hvorpaa der haves Hævd fra fordums Tid.</p>
		<p>Hvad man for Resten veed om Kardinalens Ophold i Dannemark, er, at han paa det Stærkeste raadte Kong <em>Svenn</em> fra hans forehavende Svenske Tog, og forestillede ham med italiensk Fiinhed, at meget vilde Seiren koste, og dog kun indbringe saare lidet; thi Kongen maa betænke, sagde han, at Folket er fattigt og Landet er haardt, besværlig er Krigen i høieste Grad, hvor en Strækning af vilde og skyehøie Klipper maae først overvindes, før Menneske-Kampen begynder, og sæt end, Du seirer aldeles, hvad nytter det Dig, naar Byttet som vindes er usselt og ingen Ting værdt! Omsider, da han saae, at Kongen, til trods for hans vise Formaning, haardnakket blev ved sit daarlige Forsæt, snertede han ham tilgavns, paa en meget vittig Maade, ved at ligne ham med en Ædderkop, som udspinder med Livs-Fare sin egen Indvold til en Væv, hvori den dog fanger kun Fluer og usle Kryb. Deilig sagt, synes mig, om en Drot, som for at styre sin Lyst til hvad lidt kun er værdt, spilder sin Kraft i unyttige Krige, udspænder sin graa Væv af Stridsmænd til Fangst af et flueligt Bytte.</p>
		<p>Vel viiste Kong <em>Svenn</em> Kardinalen al Ærbødighed, og bekostede hans Reise heelt igjennem Landet, men det var kun for hans Høiheds, ingenlunde for hans gode Raads Skyld; thi dem forsmaaede Kongen, vist ikke saameget af Harme over den Uret og Spot, hans Tjener var skeet, som af Attraae efter den Svenske Krone. Kong <em>Sverke</em> var nemlig gammel og aflægs, og laae desuden i Fiendskab med Almuen, for det Mords Skyld som Bønderne paa Thinge havde begaaet paa hans Søn Prinds <em>Hans,</em> og derfor syndes <em>Svenn,</em> det var den allerbeleiligste Tid til at angribe Sverrig, ja saa sikker var han i sin Sag, at han solgde Bælgen før han saae Ræven, og begyndte Toget med at uddele de Svenske Forlehninger imellem sine Hofmænd. Det gik i den Henseende endog saa vidt, at To af hans Høvdinger var nær kommet op at slaaes om en Svensk Jomfrue, som de begge To vilde have, fordi der gik Ord af hendes Deilighed, saa Kongen maatte selv lægge sig imellem, som den der indbildte sig at raade for hendes Giftermaal, og lovede hende nu bort til den der viiste sig kjækkest ved Sverrigs Erobring. Herved indskjød han naturligviis Medbeilerne Kappe-Lyst i høieste Grad, men det anføres, som sagt, især for at vise for hvor sikkert et Bytte de Danske da agtede Sverrig.</p>
		<p>Vel afsendte nu Kong <em>Sverke</em> det ene Gesandtskab efter det andet, og bad om Fred; men da den paa ingen muelig Maade var at erholde, tænkde han: brav Karl hytter sig, rykkede hverken selv i Marken, eller gjorde nogen Anstalt til Landets Forsvar, men forstak sig i en Vraa, og overlod Svenskerne til deres egen Skjæbne. For imidlertid at undgaae de besværlige Omveie, man i Sverrig saa ofte nødes til, opsatte <em>Svenn</em> sit Tog til om Vinteren, da Isen lægger Broe over alle Bække, og skjød saa Gjenvei ind i <em>Find-Veden,</em> hvor han strax meldte sin Ankomst med Rov og Brand, og fik desaarsag snart Besøg af Indbyggerne, som ikke blot underkastede sig, men tilførde ham godvilligen de Levnetsmidler han behøvede.</p>
		<p>Fra Find-Veden gik Toget ind i <em>Værns-Herred,</em> hvor <em>Svenn</em> foer grummelig frem overalt med Ild og med Sværd, fordi Indbyggerne mødte ham hverken med Sværd-Slag eller med Knæe-Fald, men flygtede med Kvinder og Børn, fra Huus og Hjem, over vildende Mark til de ødeste Egne. Mange Alen høi laae Sneen her, for det Meste overalt, og det var en saa klingrende Frost, at diende Spæde hang døde af Kulde ved Mødrenes Bryst, og det var en stor Ynk at betragte de blaafrosne, halvdøde Kvinder, som havde ei Magt til at løsne de stivnede Arme, hvormed de omsnoede kun iiskolde Liig.</p>
		<p>De Danske, der naturligviis gik heller ikke Ram forbi, holdt hverken Trop eller Vagt, men tyede i Huus eller laae om et Baal, saa det var klart, de tænkte mere paa at bjerge sig for Kulden, end at vare sig for Fienden, og frygtede meer den bidende Frost end de skarpe Sværd.</p>
		<p><em>Værne-Boerne</em> vidste imidlertid intet bedre Raad til at komme Kong <em>Svenn</em> i Tale og handle om Fred, end at de standsede ham i Farten, ved at fælde Træer og lægge Braader for ham i Snævringerne, hvor hans Vei faldt igjennem, og som, for at de steile Klippers Skyld, ei lod sig undgaae uden ved at gjøre en uhyre Omvei. Kongen sad just og spiiste, da han fik Efterretning om denne deres Dristighed, der satte ham saaledes i Harnisk, at han uopholdelig lod Bordene slaae ned, og Hæren rykke op, fløi selv til Hest, og foer afsted til Klippe-Gabet, fnysende derover, at en Hob usle Bønder turde vove paa at spærre Veien for ham.</p>
		<p>Vel var der om Kongen en vis Herr <em>Niels,</em> som bad ham dog slaae Vand i Blodet, og først undersøge lidt nøiere, hvordan det egenlig var fat, men al den Tak han fik derfor, var at Kongen skosede ham, fordi han havde holdt Bryllup Dagen før Hæren brød op, og sagde: ja, nygifte Mænd ere gjerne Kjærlinger! Saa? svarede <em>Niels,</em> som var blevet smækvreed over det haanlige Svar paa et godt Raad, da skal jeg dog snart vise Kongen Noget, som han knap tør gjøre mig efter. Det var da det Samme, som at sige: Du er selv en Kryster, og det var netop Svar som Tiltale; men hvad han i sin Vrede neppe tænkde paa, var, at han med det forfløine Ord spaaede sig selv ilde; thi der man kom til Gabet, hvor Bønderne vel skreeg om Fred, men holdt dog Stand, sprang Ridderne af Hestene, og, uagtet de af bare Hastværk var kun blevet let bevæbnede, bød de dog Faren Trods og stormede Forskandsningen. <em>Niels,</em> som kun tænkde paa, ved øiensynlig Manddom at afstryge den Klik, der var sat paa hans Ære, og vise, han havde Hjertet ei i Fruer-Buret, men paa det rette Sted, han skyede nu ingen Fare, men styrtede frem op ad den høie Vedd-Kast, besat som en Muur af kæmpende Bønder, og faldt, gjennemboret med et Spyd i Hovedet. Over Andre, som vovede med ham det samme Spil, nedregnede der Steen og Prygle, indtil <em>Svenn</em> omsider, da Mørket faldt paa, begyndte at fortryde sin Fremfusenhed, lod blæse til Ryggning, og leirede sig i Nærheden, for Dagen efter at gaae frem med mere Forsigtighed og Eftertryk, som dog blev unødvendigt, thi endnu samme Nat tog Fienderne Flugten, saa om Morgenen stod Skandsen tom og Veien aaben.</p>
		<p>Modløse underkastede nu ogsaa <em>Værne-Boerne</em> sig, og <em>Svenn</em> blev saa opblæst af den lykkelige Fremgang, der for det Meste havde fulgt hans Anslag, at han besluttede nu at udbrede sig over hele Sverrig, men kom dog ikke vidt; thi i den haarde Vinter styrtede Hestene for ham som Fluer, deels af Slidd og deels af Sult, og de som derved blev Græs-Ryttere, bepakkede deres Stalbrødres Heste og listede sig uden Forlov bort med dem; og da Svenn kom under Veir med det, fandt han det raadeligst at give Resten Hjemlov, før de tog den selv.</p>
		<p>Medens nu Svenn skjød Gjenvei tilbage til Skaane, stilede <em>Karl</em> og hans Broder <em>Knud</em> i al Mag deres Kaas ad <em>Halland</em> til, og meende der var Fred og ingen Fare, aldenstund <em>Finvederne</em> havde stillet Gidsler for deres Ærlighed; men de fik Andet at vide, førend de naaede <em>Halland.</em> De blev nemlig, ensteds i <em>Fin-Veden,</em> henimod <em>Halland,</em> herlig beværtede, men kun paa Skrømt, thi efter at de havde siddet og drukket den halve Nat, fulgte man dem med hele deres Trop velbeskjænkede ind i en øde Lade, hvor de skulde sove Rusen ud; men var aldrig saa snart kommen ret til Søvns, førend <em>Finnvederne</em> stængede Dørene og stak Ild paa Laden. De Danske, der havde drukket som Sviin, sov saa haardt, at de vaagnede ikke, før Taget var brændt, og Huset nær ved at styrte sammen over dem, og da de nu omsider, vækkede ved Luernes Brag, foer op, saa nøgne som de var, og søgde Dørene, fandt de med Forskrækkelse at de var indestængede. Her var da gode Raad dyre, hvor man havde Ilden efter sig, og Fiende-Vaaben for sig; men da man i Livsfare altid stræber at vinde Tid om ikke Andet, og finder den Ulykke størst som Man er næst, saa valgde nu ogsaa de Danske Staal for Baal, og sprængde Dørene med Magt, uden at ændse, at de kun undgik den ene Fare ved hovedkulds at styrte sig i den anden.</p>
		<p>Det allerynkeligste ved denne Leilighed var endda, at de Umennesker tog nogle høibaarne, haabefulde Knøse, som for Slægtskabs Skyld var med i <em>Karls</em> Følge, og puttede dem, uden mindste Barmhjertighed, splitternøgne ind under Isen i <em>Nizaa,</em> hvor de, til deres Bødlers store Morskab, fandt deres Død og tillige deres Grav.</p>
		<p>Her saae Man atter, hvordan liden Tue vælter store Læs; thi paa en liden Hob Bønders Snedighed strandede hele dette store Tog.</p>
		<p>Nogen Tid efter denne Begivenhed var det, at den <em>Skaanske</em> Almue, som var blevet usaattes med sine Herremænd, greeb til Vaaben og holdt Thing paa deres egen Haand i <em>Arne-Dal,</em> og det var da ikke saa nyt, thi med <em>Skaaningerne</em> gaaer det immer saa, at Man træder Katten saa længe paa Halen, til den vender Kløerne igjen, saa at naar Almuen synes Man er færdig at flaae dem, knytter de Næverne, Alle som Een, og griber til Vaaben for at bryde Aaget og haandhæve deres Frihed. </p>
		<p>Kong <em>Svenn,</em> som frygtede for at det Oprør kunde gribe om sig over hele Riget, besluttede at kvæle det i Fødselen, og satte derfor strax med sine Drabantere over fra Sælland til Skaane, og søgde Bonde-Thinget; men lod dog sine Ryttere holde ved en Side, og gik selv vaabenløs til Folket, for at vise dem, han havde ikke taget Krigsfolk med for at angribe dem, men kun til sit eget Forsvar. Man gjorde ogsaa paa Timen Plads for Kongen, saa han kom midt ind i Kredsen, men bestormede ham derpaa fra alle Sider med høirøstede og stærke Klagemaal, uden at det var ham mueligt, for Huien og Gnye, at kunne forsvare sig eller faae et eneste Ord indført. Forgjæves udstrakde han Haanden til Tegn at han forlangde Ørenlyd, Raseriet, som altid følger med Oprør, havde allerede frembragt en saadan Foragt for Majestæten, at de kun svarede med Steen-Kast. Da trængde en af Kongens bedste Venner, <em>Toke Signesøn,</em> berømt af Byrd og Tale-Gaver, sig dristig frem midt ind i Folke-Skaren, fik Alle til at tie, og dæmpede snart det vanvittige Bulder med sine viise Ord, som han vidste at føie saa snildt, at det lod, som han gav Almuen Medhold, skjøndt han i Grunden dog talede Herremændenes Sag. Bønderne skildtes nu virkelig ad, og gik hver til Sit, men Kongen var saa yderlig opbragt over den Forhaanelse, han havde lidt, at han satte Ild paa adskillige Landsbyer, gav hardtad hele Skaane, som et oprørsk Land, til Priis for Plyndring, og straffede Bulderets Ophavsmænd enten paa Livet eller dog paa deres yderste Formue, saa hvem der slap naadigst kom til at gaae nøgen. Dog, hvor rasende forbittret Kongen var blevet, seer man bedst deraf, at han ikke engang kunde skille Ven fra Fiende, men udøste endogsaa sin Harme paa ham, der havde talt Bønderne til Rette, og hvis Tunge jo da Kongen skyldte sin Redning, saa <em>Toke</em> blev dømt i Bøder, fordi, sagde Kongen, han havde spillet under Dække med Bønderne, og selv støbt Kuglerne, som de skjød ud.</p>
		<p>Denne <em>Svenns</em> Fremfusenhed gav <em>Knud</em> baade Lyst og Mod til paa ny at prøve sin Lykke; men dog var der endnu en Ting som holdt ham i Ave: den gode Forstaaelse nemlig, som fandt Sted mellem Kongen og Hertug <em>Valdemar;</em> thi ligesaa almindelig forhadt som Kongen var, saa elsket var derimod Hertugen, og den Enes Dyder bødede da i Folkets Øine paa den Andens Lyder. Da <em>Knuds</em> Raadgivere nu var enige om, at førend man bød Kongen Spidsen, maatte man tage Brodden fra ham, gik al deres Tragten ud paa at faae deres Herre besvogret, og derved fast forligt, med <em>Valdemar,</em> og, efter deres Ord at dømme, naar de talede med Hertugen, var der da ikke saa deilig en Jomfru til i mange Kongeriger som <em>Sophie,</em> der paa Moders Side var Søster til Knud. Vel svarede <em>Valdemar,</em> at det var ikke Kone for ham, da han umuelig kunde være bekjendt at beile til saadan en Jomfru Barbeen, der havde sin Fader i Rusland, og ikke en Fodsbred Land i Dannemark; men i Grunden beed han dog strax paa Krogen, saa det var kun paa Skrømt han lod, som det smukke Ansigt maatte være forgyldt for at trække ham til sig. Følgen blev imidlertid, at <em>Knud</em> bestemde sin Syster Tredie-Delen af alt hans Fædrene-Gods i Medgift, hvorpaa <em>Valdemar</em> slog til, og satte saa sin Fæstemøe i Huset hos en Fru <em>Bodel,</em> som skulde være hendes Foster-Moder, til hun blev giftefærdig. </p>
		<p>Saaledes knyttedes da paa Ny mellem <em>Knud</em> og <em>Valdemar</em> det gamle Slægtskabs-Baand, som langvarigt, dødeligt Had havde sønderrevet, og saa oprigtig var Forsoningen, at ihvor stærkt end Fiendskabs-Luen havde raset mellem dem og deres Fædre, blev der af den dog ikke mindste Gnist tilbage i deres hulde Venne-Bryst. Vist nok gjorde netop denne Oprigtighed deres Venskab saare mistænkeligt i Kongens Øine, men han lod det dog være nok i Hemmelighed at vare sig for dem, og vovede ei aabenbar at støde dem for Hovedet, da han godt vidste, at med <em>Valdemar,</em> paa hvis Lykke han saa trøstig havde stolet, var hans Magt for største Delen borte.</p>
		<p>Saa søgde han da at skjule Skalken under Venskabs-Maske, men ikke desmindre mærkede <em>Knud</em> og <em>Valdemar</em> dog godt, at han ingen Tro havde meer til Nogen af dem, og tog da Orlov, for, som de sagde, at see til deres Svenske Godser. Der de kom til Sverrig, besøgde de Kong <em>Sverke,</em> hvis Daatter <em>Knud</em> nu agtede at beile til, og fandt saa overmaade kiærlig en Modtagelse, at Kong <em>Sverke</em> endogsaa lod sig forlyde med, at de skulde være hans Arvinger, saa han vilde gaae sine egne Sønner forbi, enten fordi han fandt det var Skiftinger tilhobs, eller fordi han glemde dem over sin tilkommende ædle og høibyrdige Sviger-Søn.</p>
		<p>Hvad ikke Vennerne før havde været Kong <em>Svenn</em> vederstyggelige, saa blev de det nu, efter at have pleiet fortrolig Omgang med hans aabenbare Fiender, og det fik <em>Valdemar</em> tilgavns at vide; thi medens <em>Knud</em> drog til Jylland, opholdt han sig i <em>Ringstæd,</em> hvor han snart fik Besøg af Kong <em>Svenn,</em> som fulgde ham i Hælene, og foer saa løs paa ham, og regnede op om Forræderie og Troløshed, saa der var ikke Maade med. Da <em>Valdemar</em> nu paastod sin Uskyldighed, trak Kongen et Brev frem uden Navn, som, han sagde, var fra en god Ven, men som han dog havde selv gjort, og hvori det meldtes ham, at <em>Knud</em> og <em>Valdemar</em> havde sluttet Forbund med <em>Sverke.</em> Valdemar pleiede ellers godt at kunne styre sig, men her bragde Falskeriet ham dog saaledes i Harnisk, at Munden løb løbsk paa ham, og, isteden for at gjendrive Beskyldningen, brød han ud i Skjælds-Ord mod Kongen, sagde, at hvad Forræderen angik, da vidste man nok, Kragen raabde altid paa sit eget Navn, og fnøs over, at saadan Løgn og Sludder var Takken, han skulde have for al sin møisommelige, troe og tappre Tjeneste. Denne hans Fritalenhed kunde imidlertid snart kommet ham dyrt at staae, thi <em>Svenn</em> blev saa arrig, at han vilde ladet ham tage ved Vinge-Benet; men til <em>Valdemars</em> store Lykke, holdt Stridsmændene meget meer ad ham end ad Kongen, og vilde ingenlunde lægge Haaand paa ham. Derved slap han da, og kom over til <em>Jylland,</em> hvor han, ved at klage sin Nød, gjorde <em>Svenn</em> særdeles forhadt, saa hele den Jydske Flaade gjorde <em>Knud</em> og ham Følgeskab over til Sælland, skjøndt det ikke skulde være paa Krig, men kun for ved nye Bestemmelser at vinde mere Sikkerhed for Eftertiden. De lagde ind ved <em>Sundbye,</em> hvor ogsaa <em>Svenn</em> indfandt sig med Stridsmænd i Følge, og hele Dagen gik hen med Underhandlinger, men omsider kom dog Sagen til Forliig, og ved Sengetid vendte <em>Svenn</em> tilbage til <em>Roskilde.</em> </p>
		<p>Selvsamme Aften var Slaverne kommet østerind under <em>Sælland,</em> med en usædvanlig stærk Flaade, og agtede at komme bag paa <em>Roskilde,</em> stak derfor ingen Byer i Brand, saa Røgen skulde røbet dem, og plyndrede ikke heller paa Kysten, hvor de da ogsaa nylig havde været, og taget hvad der var. Hvad der ret gjorde dem baade modige, og griske paa Byttet, var den Efterretning deres Speidere havde bragt, at Alting var stille i Byen, og Kongen langt borte, hvorpaa de da skyndte sig af alle Kræfter, og kom saa hemmelig afsted, at de der havde de raskeste Heste naaede hardtad Forstaden, førend Kongen, som var kommet for silde i Seng til at sove let, fik at vide, hvad Klokken var slaaet. Den af de Danske som først mødte Fienden var <em>Radulf,</em> en Rytter udaf første Skuffe, og som ogsaa havde en ypperlig Hest, og var derfor i Stand til, selv ene Mand at snoe sig mellem Gjæsterne. Snart foer han paa dem, og snart fløi han fra dem, og da han saae, det kneeb for ham, til frie Mark, hvor Slaverne, hvis Rustning ikke skulde tynge dem, kom raskest afsted, satte han med sin store Rytterhest lige lukt ind i Sæden, hvor der hørde Kræfter til at komme frem, og hvor da Fiendens Smaa-Kralliker maatte strax give tabt, thi det er en følgelig Sag, at naar det gaaer paa Styrke løs, hjelper ingen Smidighed. Da de nu mærkede, de kunde ikke tage ham, gav de sig i Snak, og spurgde: hvem han var? Jeg er en Kræmmer, sagde han. Ja, hvad handler du da med? sagde de Andre. Med Staal, sagde han, dermed bytter jeg mig gjerne Heste til, og den Handel kan jeg takke for ham, jeg her sidder paa. Er Kongen i Byen? sagde de saa. Ja, han er, sagde <em>Radulf.</em> Nei, sagde de, han reiste jo nyelig bort til Frænde-Stævne. Ja, sagde Radulf, men han kom igjen. Det troede nu Slaverne var lutter Løgn, fordi de stolede paa deres Speidere, og Radulf sagde dem heller ikke Sandheden, uden fordi han tænkde de vilde sikkert troe det Modsatte af hvad han sagde.</p>
		<p>Imidlertid kom den ene Rytter efter den anden feiende, alt som de var rappe og modige til, forenede sig med Radulf, og vilde strax hugget ind, thi, som Karle der var vante til at have Lykken med sig, faldt det dem aldrig ind at tvivle om Seieren; men <em>Radulf,</em> som var en bedre Regne-Mester, fandt, det var dog bedst at bie, til Forstærkningen kom, og Angrebet blev da opsat indtil Støvet meldte Kongens Ankomst. Slaverne, som imidlertid havde samlet sig fra Plyndringen, holdt nu vel ikke Stand, men dog var det kun Fodfolket der, saavidt de ikke faldt, flygtede for Alvor, thi Rytterne, som i god Orden havde trukket sig tilbage, vendte om, saasnart de saae, at det var kun med en Haandfuld Karle, Kongen satte efter dem, og saa maatte han vende Rygg. <em>Radulf</em> lod nu Fodfolket løbe, og ilede Kongen til Hjelp, hvorved det Slaviske Rytterie da nødtes til ogsaa at flygte hovedkulds for ramme Alvor; og <em>Radulf,</em> som fandt, det var umueligt at indhente dem, vendte derpaa, i Forening med Kongen, tilbage til Fodfolket, som da maatte betale Gildet. Her saae man ret, hvilken Tyve-Natur der stak i de Karle, thi alt som de løb, flaaede de Faarene, de havde ranet, for dog at redde Skindet; deres Vaaben smedd de, for at komme fort afsted, men var saa aldeles Trælle af deres onde Begjærlighed, at de vilde før miste Livet, end give Slip paa deres usle Rov. De fleste faldt, før de naaede Stranden, og selv af dem der kom saavidt, var der kun Faa det lykkedes at svømme ombord, de Andre styrtede sig hovedkulds i Bølgerne, og fandt deres Grav hvor de søgde deres Frelse. Snart lærde imidlertid de Danske, at det dog endnu var for tidligt at stikke Sværdet i Skeden, thi det Slaviske Rytterie fløi nu frem af sit Smuthul, for, om mueligt, ved en Overraskelse at rive Kongen Seieren af Haanden, men de Danske fornyede da ogsaa Slaget saa eftertrykkelig, at Slaverne blev som de vare ællevilde, tænkde kun paa at slippe fra Klingen, styrtede sig med Heste og Samt i Kvinde-Skræk ned ad den steile Klint, og farvede Stenene der, med det Hjerte-Blod de fattedes Mod til med Æren at lade i standende Strid. Saa fuldstændigt var Slavernes Nederlag, at af den hele Flok blev der neppe saa Mange igjen, at de kunde til Nød føre Skibene hjem. </p>
		<p>Hvor aldeles for Resten Sørøverne i denne Tid spillede Mester, kan man deraf vide, at i <em>Jylland,</em> fra Vend-Syssel lige ned til Eideren, stod alle Byer tomme og Markerne laae øde; i det østlige og sydlige <em>Sælland</em> saaes heller Intet uden golde Agre, og, isteden for Bønder, Sørøver-Pak der lod, som de var hjemme; i <em>Fyen</em> var der næsten ikke et levende Øie, og paa de mindre Øer slet ingen Ting. Kun <em>Falster</em> og <em>Laaland</em> undgik saa temmelig Ødelæggelsen, skjøndt paa forskjellig Maade; thi <em>Lollikerne</em> kjøbde Sørøverne fra sig med en aarlig Afgift, <em>Falstringerne</em> derimod, hvis Antal dog var mindre, lod haant om at skatte til Vikingerne, og vilde de ikke holde Styr med det Gode, maatte de med det Onde. Det sædvanlige Middel man ellers greeb til imod Sørøverne, var ikke at forsvare sig med Vaaben og Volde, men at spærre Indløbene med Bolværk og Bomme.</p>
		<p>Da Kongen nu saae, at Landet gik med stærke Skridt sin Undergang i Møde, og han fandt det umueligt med egne Kræfter at holde Sørøverne Stangen, satte han sit Haab til Hertug <em>Hendrik</em> i Sachsen, som dengang var en vældig Herre, og betingede sig, for en vis Sum Penge, hans Hjelp imod Slaverne. Kjøbet sluttedes saaledes, at <em>Hendrik</em> skulde have femtenhundrede Mark Sølv, som ogsaa virkelig ved Sammenskud bragdes tilveie; men Markeds-Venskab er aldrig gode Vahre, det saae man ogsaa her, thi <em>Hendrik</em> tog, med store Løfter, imod Pengene, men enten han nu ikke kunde, eller ikke vilde, Gavn og Lige gjorde han dog aldrig for dem. Langt fra da herved, som var hans Agt, at skaffe Landet Fred, gjorde Kongen kun galt værre, thi nu havde Landet Spotten til Skaden, og selv blev han ved denne Leilighed end meer forhadt imellem Bønderne, som fandt, det var en Skam at ville kjøbe Fred saa dyrt, da man dog faaer meer af den for eet godt Ørefigen end for tusind Mark, og de ankede bitterlig paa, at hele Landet var snydt, ved den lange Næse Kongen fik.</p>
		<p>Der <em>Svenn</em> nu mærkede, han var hjulpet af Asken i Ilden, lod han Sørøverne have deres fri Spas, og tænkde kun paa at sikkre sig for sine egne Undersaatter, og da især for <em>Valdemar,</em> mod hvem hans Mistanke nu vaagnede paa Nye. I den Tanke, at han vilde nemmest blive begge sine Modstandere kvit, naar han kun bandt an med Een ad Gangen, pønsede han nu for Alvor paa at faae <em>Valdemar</em> ryddet af Veien; og besluttede dertil ei at bruge Magt men List. Han foretog sig altsaa en Reise ud til sin Sviger-Fader, som for at indkræve sin Dronnings Medgift, og tog blandt Andre <em>Valdemar</em> med, som om han ikke ansaae det for raadeligt at lade ham blive ene hjemme, men i Grunden for at faae ham sat i god Forvaring hos sin Svigerfader Grev <em>Conrad.</em> <em>Valdemars</em> gode Venner var imidlertid ikke sene med at give ham den fornødne Underretning, saa da Kongen kom til <em>Slesvig,</em> kastede <em>Valdemar</em> ham offenlig i Næsen, at han med et saadant Nidings-Værk vilde belønne hans Troskab og Fortjenester. Paa Kongens Forsikkring, at slig en Grusomhed var aldrig kommet i hans Tanker, trak <em>Valdemar,</em> dog først efterat have revet Navnene af, Brevene frem, og viste ham, tilføiende: Du burde dog betænke, at det var mig, som skaffede dig Kjernen af din Krigs-Magt, mig som altid havde Broder-Part i dine Seire, vandt under dit Banner hidindtil kun dybe Skrammer, og skal nu omsider lønnes for Bedrifter, som dog vel var Yndest værd, med Lumskhed og Forræderie. Imidlertid, jeg følger Dig; kun skal Du vide, at hvis Ræve-Stregen lykkes, er det kun din Ondskab, ei din Snildhed at tilskrive. En saadan Hengivenhed, skulde man vel tænke, maatte bragt <em>Svenn</em> til at afskye sin egen Troløshed; men, skjøndt han med hykkelsk Venlighed stræbde at betage Valdemar al muelig Mistanke, blev han dog fast og urokkelig ved det onde Forsæt, han engang for Alle havde fattet. </p>
		<p>Reisen gik nu først til <em>Stade,</em> hvor Kongen tog ind hos Erke-Bisp <em>Hartvig</em> af <em>Bremen,</em> og forlangde af ham en Ledsager paa Udveien. Da Biskoppen undskyldte sig, fik Kongen <em>Valdemar,</em> som han vidste var <em>Hartvigs</em> gode Ven, til at gjentage Begjæringen, men det gjorde kun, at Biskoppen i Hemmelighed betroede <em>Valdemar,</em> at Grunden til hans Vægring var Kundskaben om Kongens onde Hensigt. For imidlertid ikke at lade vrangvillig, undskyldte Biskoppen sig med sin Ubetydelighed, og raadte Kongen at henvende sig til Hertug <em>Hendrik,</em> hvis Magt og Vælde satte ham i Stand til at kunne give sikkert Leide. </p>
		<p>Nu afgik der da, efter Hartvigs Raad, trende Sendebud til <em>Hendrik:</em> fra Kongen, Valdemar og Erkebispen, men Hertugen, som vidste godt, hvad Kongen havde bag Øret, og som vilde redde <em>Valdemar,</em> spisde dem af med den Beskeed, at det var urimeligt af Kong <em>Svenn</em> at forlange af ham, hvad han meget bedre kunde faae hos sin egen Sviger-Fader. Siden kaldte han <em>Valdemars</em> Sendebud til Side, og fortalde ham, hvilken ulyksalig Bøn det var han kom med for sin Herre, der heller maatte skynde sig hjem, da han hos <em>Conrad</em> vilde være sin Undergang vis.</p>
		<p>Nu skildte da Kongens Sendebud sig fra de Andre, og søgde Grev <em>Conrad,</em> hvem han strax aabenbarede, at Kongen havde fattet Mistanke til To af sine Frænder, som var før hinandens Fiender, men havde nu forligt, besvogret og forenet sig, og den Ene af dem havde Kongen nu, for at han ingen Optøier skulde gjøre, faaet ud med sig, om Greven ikke nok vilde holde fast paa ham. Desaarsag laae Kongen paa Reisen, og udbad sig sikkert Leide.</p>
		<p>Men, sagde <em>Conrad,</em> hvorledes har <em>Svenn</em> faaet sin Modstander til at følge med sig. Paa Troe og Love, var Svaret. Da maa <em>Svenn</em> skamme sig for en Ulykke, sagde <em>Conrad,</em> og tænk kun aldrig jeg som Olding vil favne hvad jeg som Yngling har skyet! Som en ærlig Mand har jeg levet, som en saadan vil jeg døe, og evig Skjændsel maatte være min Lyst som min Lodd, hvis jeg paa Gravens Bredd skulde gjøre det første Skridt til at fare med Falskhed. Nei, nei, førend jeg, selv kun ved den mindste Deelagtighed i fremmed Nidings-Værk, skulde beskjæmme mine graa Haar, og forspilde det gode Lov for Ærlighed og Oprigtighed jeg gjennem saa lang en Række af Aar har bevaret, før vilde jeg see min Svigersøn med Kone og Barn hængt i den høieste Galge! Vil <em>Svenn</em> derimod tage Masken af, og i aaben Feide gaae ærlig til Værks imod dem der indjager ham Skræk, da skal han aldrig forgjæves anraabe min Hjelp og min Bistand.</p>
		<p>Der nu <em>Svenn</em> fik den Beskeed, og saae, at der var intet sikkert Leide for ham at erholde, vendte han beskjæmmet tilbage til sit Land men tøvede dog ikke længe, før han atter gik paa Ræve-Kløer, og sneeg sig over fra <em>Sælland</em> til <em>Fyen,</em> i det Haab at kunne slaae to Fluer med eet Smæk, og overraske begge sine Modstandere: Knud og Valdemar, som han havde hørt, opholdt sig ubekymrede i <em>Viborg.</em> Han blev imidlertid røbet, og da han mærkede det, søgde han at dysse dem i Søvn med den Forsikkring, at han ingenlunde kom for at overfalde, men kun for at besøge dem, saa de havde Synd af at mistænke ham. Men saasnart Svogrene fik Nys om, hvad der var i Gjære, havde de tabt al Tillid til Svenns Forsikkringer, og ladet sig paa Viborge-Lands-Thing udraabe til Konger, og den Tidende traf Svenn som et Torden-Slag i <em>Odense,</em> hvorpaa han strax lod alle sine Drabantere kalde op paa Slottet, og trængde ind paa dem, baade hver især, og Alle tilhobe, med det Spørgsmaal, om de nu ogsaa i den forestaaende Kamp vilde være ham hulde og troe. Skjøndt der nu fra alle Sider svaredes et fyrigt Ja, var Kongen dog ei dermed nøiet, men forlangde en høitidelig Troskabs-Eed. Da var det at <em>Sune,</em> der Man kom ind med Helligdommene, hvorpaa der skulde sværges, gik sin Vei, hvad enten det var af gammel Kjærlighed til <em>Valdemar,</em> eller af Fortørnelse over hvad Uret ham selv var skeet. Det Sidste gav han for, til Buddene, der blev sendt ud for at hente ham tilbage; thi da de spurgde om Aarsagen til det Hastværk han havde faaet med at gaae ud, sagde han, det kom af den Vold der var gjort paa hans Hjemstavn. Vel lod nu Kongen ham sige, at han skulde nok faae sin Gaard igjen; men dertil svarede <em>Sune,</em> nei, det er nu bagefter, thi det har ingen Art med den Retfærdighed, at give tilbage i sin Nød hvad man har ranet i sin Velmagt. Saa forlod da <em>Sune,</em> med velberaad Hu og af gyldige Grunde, den voldsomme Drot, og traadte over paa <em>Valdemars</em> Side, til hvem han var knyttet med Venskabs-Baand fra Faders og Farfaders Dage, og da det var den gode Part han havde udvalgt, undsaae han sig ikke ved at være Ene om den. </p>
		<p>Der nu <em>Svenn</em> saaledes havde taget sine Folk i Eed, begav han sig tilbage til <em>Sælland,</em> hvor han dog snart blev gjæstet af sine Uvenner med den Jydske Flaade. Ved deres Ankomst befandt han sig i <em>Roskilde,</em> hvor han havde stævnet de Skaanske Tropper med Erke-Biskop <em>Æskild</em> til at møde, og da de havde indfundet sig, spurgde han <em>Peder Thorstensøn,</em> som immer havde været hans Geheimeraad, hvad han nu meende, man skulde helst gribe til? Først skal da Kongen have spurgt ham, hvad han skulde gjøre for at befæste sig paa Thronen, og faaet til Svar, at enten maatte han, med særdeles Naadighed mod Adel og Bonde, see til at blive Modstanderne voxen, eller ogsaa maatte han beile til sine Frænders Gunst, ved at lade dem være Konger i Grunden, og nøies selv med Navnet. Vilde han derimod ingen af Delene, sagde <em>Peder,</em> da var det nu uden Tvivl snart forbi med hans Regimente. Langt fra at lade, som det sig burde, et godt Ord finde et godt Sted, ansaae Kongen det sunde Raad for Galmands-Snak, ja, blev endog saa rasende opbragt, at han tabde reent Besindelsen, og sagde, at saalænge han eiede en Skjold-Brikke, vilde han bære den mod <em>Peder.</em> Ja, sagde <em>Peder,</em> mit Skjold har altid været til din Tjeneste; men jeg er bange for, Du selv vil snart faae al din Brikke-Forraad haardt behov. Kongen, som meende, det var Fraadseren der talede, spurgde, om han ikke var mæt endnu? Jo, sagde <em>Peder,</em> jeg er nok mæt, men jeg tvivler om, det vil ikke bekomme mig ret vel. Kongen spurgde nu videre, hvad der for Øieblikket var at gjøre? og <em>Peder</em> raadte til at søge Skaane som det sikkreste Sted, thi her i <em>Sælland,</em> sagde han, har vi flere Fiender end Venner, og dertil kommer, at Jyderne ryster endnu, naar de tænker paa <em>Fødvig,</em> saa de forfølger os neppe til <em>Skaane;</em> men kommer de der førend vi, faaer vi nye Fiender; thi <em>Skaaningerne</em> følger sikkerlig den Første den Bedste. Jo vist, sagde Kongen, du vilde vist tænke lidt anderledes, dersom du ikke var Fosterfader til <em>Valdemars</em> Frillesøn, og stoler derfor paa, det har ingen Nød med din Gaard; men lader vi Fienden raade for <em>Sælland,</em> vil det nok svie til de Andres Godser, der ikke kan rose sig af saa fortroligt et Venskab med Helten, som du.</p>
		<p><em>Peders</em> Raad blev da forkastet, og Kongen fulgde sit eget Hoved, ved at forblive i <em>Roskilde,</em> hvor han vilde oppebie Fienden, og solgde, da Levnets-Midlerne gik paa Grund, rask væk af Kronens Gods, til Hærens Underholdning. Efter imidlertid saaledes at have fortæret en heel Hob Landsbyer, fandt han dog omsider, det faldt for besværligt at skaffe Mad til alle de Munde, og stod i Begreeb med at opløse Hæren; men da passede Biskop <em>Æskild</em> at smede medens Jernet var varmt; thi han lovede hemmelig Fienden, imod en klækkelig Erkjendtlighed, at falde fra <em>Svenn,</em> som han forudsaae, alligevel snart maatte skee, og da saa Handelen var sluttet, stædtes han med sine Lands-Mænd ind for Kongen, klagede over Mangelen paa Levnetsmidler og bad at Kongen dog ei vilde sulte, men heller forlove sit Folk, især, da de dog aldrig kunde nænne at drage Sværd mod Frænder og Landsmænd, og sønderhugge Slægtskabs og Venskabs hellige Baand. Med disse Ord, der skulde gjælde for en Retfærdiggjørelse, forlod han Slottet i Spidsen af de Skaanske Tropper, ved hvilken Leilighed da Kongen sagde, at saadan en Forræder var moden til Galgen; men styrede dog sin Arrighed, ved den fornuftige Forestilling af hans Raadgivere, hvilket Galskab det vilde være, at aabne Feiden med en Forgribelse paa Helligdommen. </p>
		<p>Efter saaledes at have mistet Broder-Parten af sin Hær, var Flugt kun hvad Kongen pønsede paa, og trak sig desaarsag med Resten af Folket sønder ned imod <em>Falster,</em> uden at selv hans fortroeligste Raadgivere kunde begribe, hvad hans Mening var med at begive sig saa langt bort fra <em>Byen;</em> men da man saa endelig opdagede Hemmeligheden, flokkedes Stridsmændene om ham, og bad saa minnelig, at han dog vilde blive hos dem, og ei give tabt uden Slag; men kun føre dem mod Fienden, saa sandt som de da nok skulde skaffe ham Seier. Kom dog, sagde Man, ihu, at vi er end de samme Svende, som bestod saa tit en Kæmpe-Dyst mod Overmagten, og find dog ei den Trop for liden, som gik altid af med Seieren! Betænk derhos dog, hvilken evig Spot og Skam det er at flye før man har fægtet, at give tabt, før Tærningen er kastet, og daane af Skræk for en Fiende, som end ei ved Daad har gjort sig frygtelig! Skulde Du, som var en tapper Høvding, ende med at rømme som en Usling fra din Hær, og dermed paa een Gang forskjertse og beskjæmme et seierrigt Navn!</p>
		<p>Da nu imidlertid Kongen blev haardnakket fast ved sit Forsæt, overøste Hæren ham med de bittreste Skjældsord: lod ham ei slippe med Landløber-Legn, men sagde ham endog Farvel med Nidings-Ord. Derpaa tog de Forladte Mod og Mandshjerte til sig, og besluttede at møde Fienden med væbnet Haand, da en saadan Forsamling af Strids-Mænd, aldenstund de havde Vaaben og Heste, ei burde finde sig svækket ved Tabet af en Kryster-Høvding.</p>
		<p>Det var da deres Agt, med Manddoms-Værk at fralægge sig al Deelagtighed i Kongens skammelige Feighed; men de tog feil i den Formodning, at Fienden i sin Utaalmodighed vilde trænge ilsomt frem i adspredte Hobe som Lidt kunde bugte; thi Jyderne, som ansaae <em>Svenns</em> Tilbagetrækning for et Krigs-Puds, var bange for at brænde sig, og rykkede kun langsomt frem. Da nu derfor, efter lang forgjæves Venten, endnu immer ingen Fiende viiste sig, gav man <em>Peder Thorstensøns</em> Ord Magt, som beraabde sig paa, at daarlig strider hovedløs Hær, og fandt, det var bedst, at hver gik til Sit, og saae til at slippe heelskindet. <em>Sællandsfarene,</em> som var ved Hjemstavnen, forsynede nu deres Stalbrødre med de fornødne Ledsagere, og det er yderst mærkeligt, at de kom uden Undtagelse lykkelig og vel hjem Allesammen. Snart vendte ogsaa de Fleste Kaaben efter Veiret: hyldede Jyde-Kongerne, ja beilede endog ivrig til deres Gunst; men der gaves dog enkelte Undtagelser, thi <em>Ulf</em> og <em>Thorbern</em> blev deres Herre troe, og lode haant om en Naade, der skulde kjøbes saa dyrt. Følgen var, at Man greeb dem paa deres Gaarde, og sendte dem som Fanger til Kong <em>Sverke,</em> men saa standhaftige var de, at de gik heller fra Gaard og Grund end over til Fienden, og havde, som man seer, den ædle Tænkemaade, at Lænker, man for Troskab bær, dem har man Ære af.</p>
		<p>I trende Aar opholdt Kong <em>Svenn</em> sig hos sin Sviger-Fader; men søgde saa, der han var død, Hertug <em>Hendrik</em> i Sachsen paa Haand, som nu ogsaa lovede, for gode Ord og Betaling, at indsætte ham igjen i hans Rige og rykkede, efterat <em>Svenn</em> havde stillet vederhæftig Borgen for Pengene, op imod <em>Danne-Virke</em> med en anseelig Magt. Ved at underkjøbe Port-Gjemmeren, slap han ind uden Sværdslag, belagde og brandskattede <em>Slesvig;</em> men den Bremiske Erkebisp <em>Hartvig,</em> som var Næstbefalende paa Toget, sagde meget rigtig, at han der lukkede Porten op, burde hænges med Penge-Pungen om Halsen, Andre til Advarsel, som kunde behøve at see en Forrædder fuldstændig belønnet.</p>
		<p>I <em>Slesvig</em> laae paa den Tid en heel <em>Russisk</em> Kjøbmands-Flaade, som <em>Svenn</em> udplyndrede, for at faae Sold til sine Krigsfolk; men derved kjøs han de Fremmede fra at komme der igjen, saa hvad der nys var en berømt Kjøbstæd nedsank nu til en ussel lille Landsbye.</p>
		<p>Saasnart Sachserne brød ind, havde <em>Sønder-Jyderne,</em> som fandt sig for svage til at gjøre Modstand; trukket sig tilbage op i <em>Nørre-Jylland,</em> der var anderledes stærkt befolket, og Sachserne kunde da gjøre sig saa lystige som de vilde; men havde derfor ingenlunde Spillet vundet; thi Indbyggerne var ikke flygtede for at krybe i Skjul, men for at hente Forstærkning, og hvem der før i Dannemark havde lovet <em>Svenn</em> at hjelpe ham, tog nu deres Ord tilbage, da han brød ind med fremmede Tropper, som Ingen kunde forene sig med, uden paa en Maade at føre Avindskjold imod Fædrene-Landet.</p>
		<p>Kort før dette Indbrud skedte, var den Svenske Kong <em>Sverke</em> myrdet i Søvne om Natten af sin egen Kammer-Tjener, paa Anstiftelse af <em>Magnus,</em> som hemmelig tragtede efter Regjeringen, men undgik ikke længe Himlens velfortjente Straf, thi han faldt i Slaget mod <em>Karl Sverkesøn,</em> hvis Arv han vilde rane. For nu, under disse bedrøvelige Omstændigheder, at trøste sin Moder, var <em>Knud</em> reist høit op i <em>Sverrig;</em> men <em>Valdemar,</em> som var i <em>Sælland,</em> da han fik Efterretningen om Tydskernes Indfald, foer paa Timen over til <em>Jylland,</em> og lod kun sin jævnaldrende Patte-Broder <em>Absalon</em> tilbage for at skynde paa <em>Knud,</em> naar han kom fra Sverrig. Hvilken Forskjel een Mand ved saadanne Leiligheder kan gjøre, saae man ret, da <em>Valdemar</em> kom over til <em>Jyderne;</em> thi ikke blot følde de Kjække sig nu dobbelt saa stærke, men selv de Dorske fik Mod til at vove Liv og Blod for Fædrenelandet; og hvor særdeles fornøiet <em>Valdemar</em> var baade med Mand-Tallet og med Folke-Aanden, det seer man tydelig deraf, at han skikkede hemmeligt Bud til sin Svoger <em>Hendrik,</em> en Sachsisk Adelsmand, der alt længe havde været givt med hans Frænke, og bad ham, for gammelt Venskabs Skyld, at skynde paa sine Landsmænd, og især paa alle Maader at holde Hertugen fra Hjemtog, da han nu snart skulde være hos dem. </p>
		<p>Imidlertid var <em>Knud,</em> paa Rygtet om Uroligheden, strax vendt tilbage fra Sverrig, og ilede uopholdelig ad Jylland til med sit Følge; men da en stærk vedholdende Storm forbød ham Overfarten, blev Stridsmændene kjede af at vente, og foregav, de havde hørt af en Bonde, at <em>Valdemar</em> havde allerede sluttet Fred med Fienden. Langt fra dog at fæste Troe til dette løgnagtige, selvgjorte Rygte, skjændte <em>Knud,</em> da han fik det at høre, alvorlig paa sine Tjenere for denne Bagtalelse over en Helt, der stillede sig kiæk i Gabet for det Hele. Kan I nu engang ikke overtale Eder til, sagde han, at give ham den Roes og Ære ham tilkommer, saa skulde I dog, i det Mindste, tæmme Eders Tunge og lade ham være uskjændt og unævnt. Ja, sagde <em>Esbern, </em><em>Skjalm Hvides</em> Sønnesøn og <em>Valdemars</em> Barndoms-Ven, nu seiler jeg, og snart skal <em>Knud</em> faae bedre Beskeed om hvordan det staaer sig i <em>Jylland.</em> Som sagt, saa gjort; det var et forfløient Veir, og at roe over det oprørte Hav i saa rasende en Storm, var at trodse Naturen; men Vove-Halsen havde Lykken med sig baade hen og hjem, saa <em>Knud</em> fik visse Tidender, som gjorde Ende paa al hans Bekymring. </p>
		<p>Det var nemlig kommet Sachserne for Øre, at hele <em>Jyllands</em> Styrke havde sanket sig om <em>Valdemar,</em> og udgjorde samlet en Hær, det vilde koste Blod og neppe skaffe Roes at mødes med. Hertugen, som blev forbluffet over det Rygte, henvendte sig da til fornævnte <em>Hendrik,</em> som han vidste var meget igaaet med <em>Valdemar,</em> paa Svogerskabets Vegne, og spurgde ham, som for Løier, hvor hans Kongsling blev af? Han er vel krøbet i et Muse-Hul, sagde <em>Hendrik.</em> Men da Hertugen mærkede, at han kom ingen Vei med Skjemten, tog han Skeen i en anden Haand, og gjorde ham for ramme Alvor samme Spørgsmaal, uden at dog <em>Hendrik</em> vilde ud med Sproget. Endelig, da Hertugen besvor ham, ved den Troskab han skyldte det hellige Romerske Rige, dog ei at lægge Dølgs-Maal paa hvad han vidste om Fiendernes Anslag, og derved føre sine Landsmænd i Ulykke, gik <em>Hendrik</em> til Sandheds-Bekjendelse og tilstod, det var ingen Løgn, hvad Rygtet sagde: der tillavedes dem ganske rigtig et Bad, som de havde aldrig seet Magen til, og som nok vilde mindes, saalænge Verden stod. Denne Bekræftelse var et Torden-Slag for alle Mand, og det nyttede ikke, at <em>Hendrik,</em> paa Spørgsmaal, om man da skulde oppebie Fienden, af al Magt raadte til at staae og stride drabelig, et Raad han vel ogsaa kun gav, fordi han haltede til begge Sider: vilde ustraffelig tjene sin Herre, og dog alligevel føie sin Ven. Hæren, som nu engang havde faaet Skrækken i Livet, vilde Pokker ikke bie, men ledte kun om et skikkeligt Paaskud til at vende Næsen hjem, og fandt hvad de søgde i Aarstidens Vilkaar; thi da det nu lakkede ad Fasten, hedd det sig, Man var nødt til at vende tilbage, for at holde den, hvor der var Fisk at faae, som man fattedes her. For at det imidlertid skulde blive soleklart, hvad den sande Aarsag var til deres Hjemtog, strøg de selv Gudsfrygtigheds-Sminken af deres Feighed, ved at lade en stor Hob Trods i Stikken, og ende den Vei i en Tredags-Tid, som de var fjorten om, da de rykkede ind.</p>
		<p>Kort efter var det at Slaverne anrettede saa stort et Nederlag paa <em>Fyenboerne,</em> at eet saadant til vilde været Nok til i strængeste Forstand at ødelægge Landet, og ved Hjelp af disse Slaver, som stod under Hertug <em>Hendriks</em> Herredom, haabede nu <em>Svenn,</em> da Toget til Jylland mislykkedes, at komme paa Thronen igjen. Paa en Slavisk Flaade gjorde han da Landgang i <em>Fyen,</em> og holdt under Folkets Fryde-Raab sit Indtog i <em>Odense,</em> hvor han med en liden Kreds agtede at byde sine mandstærke Fiender Spidsen, stolende paa Fyenboernes varme Hengivenhed, der gjorde, at Kvinder og Mænd kappedes om at ile ham til Hjelp, og vedkjendte sig det som deres høieste Ønske, at kunne knække dem der stod for Styret, og igjen oprette <em>Svenns</em> forfaldne Sager. Om det for Resten var af reen og skjær Hengivenhed til Majestæten, de tog sig det saa forfærdelig hedt, eller de især bevægedes ved Tanken om den Fred for Slaverne, Kong <em>Svenn</em> havde lovet sine Tilhængere, det tør jeg ikke afgjøre. </p>
		<p>Snart hjemsøgdes nu <em>Fyen</em> med hele Rigets øvrige Styrke, under <em>Knud</em> og <em>Valdemar,</em> og vilde med sine faa Indbyggere uden Tvivl være gaaet aldeles til Grunde, havde ikke <em>Valdemar</em> ynkedes over dens Vanheld, og fundet, at huggede man Saar i Saar, og ødelagde ganske den ulykkelige Øe, da gjorde man paa en Maade fælleds Sag med Rigets Fiender. Heller dog, omendskjøndt med egen Fare, taale en Medbeiler, end lemlæste Fædrene-Landet! Saa tænkde han, stak Sværdet i Skeden, og fik, paa et fredeligt Stævne, foreløbig afgjort, at <em>Svenn</em> med et bestemt Følge skulde tage til <em>Laaland,</em> og holde sig der i Stilhed, indtil der var sluttet endelig Fred og Forlig mellem ham og begge <em>Hertugerne.</em></p>
		<p>Dagen derpaa tog <em>Valdemar,</em> der ikke som Knud lod sig kyse af muelige Farer, ind til <em>Odense,</em> for at bade sig, ved hvilken Leilighed der blev gjort megen Høitid ad ham; thi <em>Svenn,</em> som gjerne vilde indsmigret sig hos ham, lod Geistligheden gaae ham i Møde med Helgen-Skriin, og ledte ham selv ved Haanden ind i Sanct <em>Knuds-Kirke</em>, uden at nogen Anden, paa <em>Absalon</em> nær, fik Lov at følge med.</p>
		<p>Da de nu kom ind i Sacristiet, satte Svenn sig ned, tog Ordet og sagde: sandelig, min kjære Valdemar! det maa tilskrives min ulykkelige Stjerne, at vort Venskab immer stod paa svage Fødder; thi bestandig meende jeg det godt med Dig. Betænk dog, at det var min Fader, som ikke blot udkrævede din Faders Blod af hans Bane-Mands Haand; men greeb endog med Venne-Hu til Vaaben mod sin egen Farbroder, for, paa den eneste muelige Maade, at redde Dig fra Undergangen, som øiensynlig truede den Værgeløse mellem Frænde-Morderne. Min Fader faldt, men efterlod sig dog i <em>Erik Lam</em> en Tjener, der ikke kunde taale, at hans gamle Herres gode Gjerning skulde blive ufuldendt, men paatog sig med Kjækhed baade dit og Rigets Værge-Maal. Endelig blev jeg din tredie Formynder, og det maa være Dig bekjendt, at din Frelse er mit Værk, saavel som Hines; thi før Du endnu kom til Skjels-Aar og Alder, var det mig der, som dit Livs Skyts-Engel, traadte med draget Sværd imellem Dig og ham, Du nu troer saa godt, og omfavner saa ømt. Havde Lykken dengang ei været mig gunstig, vilde din Uskyldighed vist ikke have hindret <em>Knud Maagensøn</em> fra at offre Dig paa sin Faders Grav, og selv nu tør jeg mene, han taalde ei Dig ved sin Side, var han ei bange for <em>Tredie-Manden.</em> Kun saalænge jeg end lever, er Du sikker for hans Rænker, falder jeg, da følger Du mig flux i Graven.</p>
		<p>Tillidsfuld anraaber jeg da den Mands Hjelp, som haver mig at takke for sin Evne; stolende paa dit Hjerte, lægger jeg med Tryghed min Sag og min Skjæbne aldeles i din Haand, og er fornøiet med den Fred Du mægler; thi efter de Gjenvordigheder jeg har fristet udenlands, vil jeg heller afstaae Thronen, ja heller være Hyrde ved et Ledd i mit Fæderne-Land, end atter vende Hjemmet Ryggen og vanke vild omkring blandt Fremmede. Imidlertid tør jeg formode, at naar Du ret har overveiet Alt, vil Du skamme Dig ved at have Sønnen af Din Faders Morder kjærere end Sønnen af hans Hevner!</p>
		<p>Saaledes blev han ved at regne op, til Valdemar tog sig den Frihed at falde ham i Ordet, og svare: den er imidlertid spildt, al den Uleilighed Du gjør Dig for at sætte Splid imellem Knud og mig; thi deels er han uskyldig i sin Faders Brøde, og deels har han for længe siden stillet mig tilfreds med ærlig Mande-Bod. Hvad det angaaer, at jeg forlod dit Banner, da ligger Grunden dertil ei i min Ustadighed, men i din egen Falskhed. Kan Du nægte, at dengang jeg fulgde med Dig ud af Landet, havde Du i Sinde at berøve mig Frihed og Liv, ved Din Sviger-Faders Haand, saa, hvis ikke dit Forræderie var strandet paa hans høiædle Tænkemaade, var jeg blevet lænket til Graven. Hvor tidt har Du ikke paa Nidinge-Viis med Lumskhed stræbt saavel mig som Knud efter Livet, og hvordan skulde du nu kunne taale dem ved din Side, du skjævede til i din Gaard!</p>
		<p>Dog, skjøndt jeg veed, hvad jeg vover, vil jeg alligevel see, jeg hjelper Dig paa Benene igjen; thi jeg vil ikke have, Man her skal sige som sædvanlig, at Frænde er Frænde værst. Kun det maa Du vide, at det er ikke dine Løfter som lokker, men Medlidenhed som driver mig dertil, saa at, hvis Du nu igjen betaler Godt med Ondt, er det ei fordi vi som Tosser løb i Fælden, men kun fordi vi var ædelmodige nok til at trodse den Fare, vi saa for Øine.</p>
		<p>Herpaa forsikkrede <em>Svenn</em> i de stærkeste Udtryk, som dog aldrig kom inden for hans Tænder, at det var som en ærlig Mand han rakde Haanden til Forlig, og skulde vist aldrig bryde sit Ord. Jeg maatte jo ogsaa, sagde han, være et Skarn imod mig selv, om jeg gjorde det; da jeg er selv en syg Stakkel, som lever neppe Aaret om, og har ingen Sønner, som jeg kunde tænke at efterlade Riget. Alt hvad jeg kunde vinde ved Falskhed, var jo da kun Synd og Skam, og Du kan troe, jeg vil dog heller lide, hvad det saa skal være, end ligge som en Niding i min Grav; vil ikke kjøbe et Øiebliks Glimmer med evig Skjændsel i den vide Verden, hvor Rygtet ombærer mit Navn!</p>
		<p>Hermed lod han <em>Valdemar</em> fare, og begav sig vel efter Aftale over til <em>Laaland</em> med nogle faa Drabantere, men forøgede dog siden bestandig deres Tal, for at han, naar Dagen kom, da Freden skulde sluttes, kunde maale sig i Kræfter med de Andre, og handle med dem som med Ligemænd.</p>
		<p>Ledsaget af hele den Danske Adel, indfandt nu <em>Knud</em> og <em>Valdemar</em> sig til den bestemte Tid i <em>Laaland,</em> og skjøndt <em>Knud</em> mistænkelig holdt sig tilbage, blev <em>Valdemar</em> dog ved, efter Sædvane, at omgaaes <em>Svenn</em> paa en venskabelig Fod, og aflagde, uden synderligt Følge, et Besøg hos ham. <em>Svenn,</em> som tænkde, <em>Knud</em> var med, havde givet nogle af sine Tjenere et Vink, at de skulde yppe Kiv med Gjæsterne, og, naar det saa kom til Slagsmaal, benytte Hurlumheien til at fælde hans Medbeilere; men da han saae, at <em>Valdemar</em> var alene, tog han sit Ord tilbage, thi han fandt, at her var det ikke værdt at gjøre sig Uleilighed, naar man ikke kunde slaa to Fluer med eet Smæk. <em>Valdemar</em> lod nu vel, som ingen Ting, og hørde taalmodig paa alle Falske-Blakkens søde Ord, men at han dog havde mærket Uraad, viiste sig, da <em>Svenn</em> ved Afskeden indbød ham til en fortroelig Samtale Dagen efter; thi han sagde kun Ja paa det Vilkaar, at det skedte under fire Øine, i hvilket Tilfælde han var ganske rolig, da han havde Kæmpe-Kræfter og tog sin Mand.</p>
		<p>Ved denne Samtale, som holdtes i strængeste Eenrum, blev Herre-Mødet bestemt til næste Dag, og aabnedes med den høitidelige Erklæring af <em>Svenn,</em> som <em>Knud</em> tiltraadte, at <em>Valdemar</em> skulde være Voldgiftsmand. Hvad enten <em>Svenn</em> nu stolede paa sit Frændskab med <em>Valdemar,</em> eller tog sig det let, med Skjelmen bag Øret, forpligtede han sig udtrykkelig til at nøies med Kjendelsen, og det første <em>Valdemar</em> gjorde, var da at tildømme saavel sig selv som begge de Andre Konge-Navnet. Derpaa skiftede han hele Danmarks Rige udi trende Dele, saa til den første skulde hele det store, folkerige <em>Jylland</em> høre, til den Anden <em>Sælland</em> og <em>Fyen,</em> og til den Tredie <em>Skaane</em> med sit Tilliggende. Selv havde han naturligviis med Skifte-Retten ogsaa Forlods Ret, og keisede <em>Jylland,</em> men lod saa for Resten <em>Svenn</em> have Valget, som snart var gjort; thi <em>Svenn</em> vilde ikke være Mellemhest, og kaarede <em>Skaane,</em> saa <em>Knud</em> maatte nøies med <em>Øerne,</em> som begge de Andre forsmaaede. Denne Pagt blev nu bekræftet, ikke blot ved almindelige Forsikkringer, men ved en høitidelig Eeds Aflæggelse, saa man med oprakte Fingre kaldte den Høieste til Vidne paa sin Oprigtighed, og nedbad hans Hevn over Meenederne, ligesom da ogsaa Biskopperne erklærede, at hvem der brød Forliget, var udelukt af Kirkens Samfund. Endelig forbandt man sig ogsaa til ei at tie med: hvem der forebragde den Ene Noget med den Anden, for at deres Enighed ikke skulde forstyrres ved hemmelig Bagvaskelse og ugrundet Mistanke. </p>
		<p>Saasnart Forhandlingen var sluttet, tog <em>Knud,</em> ledsaget af <em>Valdemar,</em> over til <em>Sælland,</em> hvor <em>Svenn</em> havde lovet uopholdelig at gjæste ham. Dagen efter, da <em>Knud</em> erfarede, at <em>Svenn</em> var ankommet til <em>Ringstæd,</em> reed han ham i Møde af et godt Hjerte, men da Provsten, og den Tydske Ridder <em>Radulf,</em> mødte ham ved <em>Ringstæd</em> og sagde, det var blevet <em>Svenn</em> forebragt, at han kom med en heel Trop Krigsfolk; fattede han Mistanke, holdt det for raadeligst at undgaae <em>Svenn,</em> og dreiede om ud til Lands-Thinget, hvor der just den Dag var en stor Forsamling. <em>Valdemar</em> derimod, som var mere troskyldig og uforsigtig, blev sin Bestemmelse tro, og indfandt sig hos <em>Svenn,</em> hvor Drabanterne ganske rigtig stod flokkeviis i fuld Rustning, paa rede Haand til at dræbe <em>Knud</em> og <em>Valdemar,</em> saasnart de kom; men nu da den Ene manglede, tog <em>Svenn</em> sit Ord tilbage, og modtog <em>Valdemar</em> med aabne Arme. Paa <em>Valdemars</em> Spørgsmaal, hvi hans Folk bar Vaaben i Fredstid, undskyldte han sig blot med Rygtet om <em>Knud,</em> og skjøndt <em>Valdemar</em> skjældte ham Huden fuld for hans egen Troløshed, vidste han dog ypperlig at skjule Skalken, tog, efter <em>Knuds</em> Indbydelse, til <em>Roskilde</em> og fordrev Natten med Sviir og Lystighed. </p>
		<p>Om Morgenen tidlig tog <em>Svenn</em> ud til <em>Thorberns</em> Gaard, ikke langt fra Byen, som for at see til sin lille kjære Daatter, som blev der opfostret, og her skal han først ret have besluttet Nidings-Værket, ved det <em>Thoerberns</em> Kone, halv foragtelig, sagde: hun havde aldrig troet, han kunde saadan voxe nedad, at han, efterat have havt det hele Rige, vilde nøies med Tredie-Parten. </p>
		<p>Der det nu lakkede mod Aften, skikkede <em>Knud</em> ham Bud, at man ventede ham med Nadveren. <em>Thorbern</em> tog overmaade venlig mod Tjenerne, og da de spurgde, hvorfor Kongen var blevet saa længe borte, skjød han Skylden paa en slem Hoved-Pine, <em>Svenn</em> havde faaet af Oos og Damp i Badstuen. Kongen sagde derimod, det var den lille Taske der havde holdt ham op med sine Skjelmstykker, og denne Modsigelse i deres Undskyldninger fandt Tjenerne betænkelig. </p>
		<p>Imidlertid fulgdes nu Kongen, som de bad, ind med dem til Byen, tog, som den Ældste, Plads ved Bordet midt imellem begge sine Med-Regenter, og spiste til Aftens. Siden, da der var taget af Bordet, og Lystigheden skulde ret begynde, i de mange smaae Venne-Lag, der nu dannede sig ved rask omvankende Bægre, forlangde <em>Svenn</em> et Skakspil, broutende af sin Færdighed deri, og det, blev han ved, er en Frugt af min Udenlands-Reise, thi der var det Spil min største Fornøielse, og Øvelse gjør Mesteren. Da der imidlertid manglede Skakbret, blev der Intet af Spillet, og jeg anmærker det kun, fordi <em>Svenns</em> Ord, der klang som Pral, i Grunden udtrykde en bitter Ihukommelse af hans Udlændighed. </p>
		<p>Blandt anden Lystighed stemmede nu en Tydsk Sanger op med en Vise, om <em>Svenns</em> Landflygtighed, som var fuld af Skoser og bidende Spot, hvorover Gjæsterne satte ham skarpt irette, men <em>Svenn</em> var, som det syndes, slet ikke stødt, og bad Sangeren kun gjentage Visen, med endnu djærvere Ord: da det var ham en sand Fornøielse at mindes sine overstandne Besværligheder.</p>
		<p>Det var nu i Skumringen, og man havde allerede tændt Lys, da <em>Svenns</em> Drabant <em>Ditlev,</em> som et Øieblik havde været ude, stod taus og tankefuld, og lod Øinene gaae rundt, for at udspeide Leiligheden. Der han nu stod saaledes, som En der falder i Staver og er nær ved at tabe baade Næse og Mund, bredte <em>Knud</em> sin Kappe ud paa Gulvet, og bad ham sidde ved sin Side, men med Taksigelse for saa stor en Æres-Beviisning, gik <em>Ditlev</em> ud af Stuen; kom saa paa Timen tilbage igjen, og nikkede hardtad umærkelig ad <em>Svenn. Svenn</em> ændsede det ikke, førend <em>Knud</em> anmærkede, at <em>Ditlev</em> vilde nok tale med ham. Nu reiste <em>Svenn</em> sig, og da <em>Ditlev</em> havde hvisket ham lidt i Øret, stak alle <em>Svenns</em> gode Venner Hovederne sammen, og lagde deres Ord i Laget, uden at Nogen af de Andre kunde høre, hvad der blev forhandlet. </p>
		<p>Nu syndes <em>Knud</em> at mærke Uraad, thi han gav sig pludselig til at omfavne og kysse <em>Valdemar,</em> uden dog, paa hans Spørgsmaal, at sige ham Aarsagen til denne saa aldeles usædvanlige Ømhed. Imidlertid havde <em>Svenn</em> ladet sig lyse ud igjennem en Bagdør, hen i et andet Værelse, og saasnart han var borte, styrtede hans Redskaber ind med dragne Sværd paa <em>Knud</em> og <em>Valdemar.</em> <em>Valdemar</em> foer op af Sædet, svøbde sin Haand i sin Kappe, bødede dermed af for Hovedet mod de krydsende Sværd, og gav <em>Ditlev,</em> som gik ham lige ind paa Livet, et Tryk for Bringen, saa han styrtede baglæns overende, men faldt tillige selv og slog et stort Hul paa sit ene Laar. Uden imidlertid at tænke paa Sligt, skyndte han sig blot at komme paa Benene igjen, og arbeidede sig igjennem hele Klyngen ud ad Døren, i den mørke Gang, hvor En vel greeb ham fat i Beltet, men beholdt kun Duskerne i Haanden.</p>
		<p>Imidlertid var der Nogle, som, for at Mørket ikke skulde standse Nidings-Værket, slog Vinduerne op, og aldrig saa saare fik <em>Ditlev</em> sig reist, før han flakde Hovedet paa <em>Knud,</em> der kun forgjæves stræbde at bøde for sig med Haanden, og sank nu døende i Absalons Favn, som tog ham for <em>Valdemar,</em> holdt med begge Hænder fast paa det blodige Hoved, og glemde, midt i Vaaben-Braget, reent sig selv, af Omhu for Kongen, hvis Hjerte han end kunde føle, bankede mat. Med en underlig Blanding af Sorg og Glæde opdagede han endelig af Klæde-Dragten, at det var <em>Knud</em> her laae, og som nu opgav Aanden i hans Skjød. Faldet var alt <em>Dobke,</em> en Karl med Løve-Mod, som forgjæves havde søgt at hævne sin Konge paa hans Mordere, og nu, da det var saa mørkt, at man ei kunde adskille Ven fra Fiende, havde Voldsmændene grebet til det Raad, at hugge løs uden Forskjel paa Enhver som nærmede sig Dørene. Desaarsag hviskede <em>Constantin,</em> en af <em>Knuds</em> fortroeligste Venner, til <em>Absalon,</em> om at lette ham Udgangen, ved selv at søge den ene Dør, medens han gik til den Anden, og, uden at agte sin egen Fare, føiede <em>Absalon</em> ham deri, saasnart han ærbødig havde lagt Konge-Liget til Side; men <em>Constantin</em> fik lidet Gavn deraf, thi vel slap han udenfor, men fandt og Voldsmænd der, som fældte ham. </p>
		<p>Imidlertid gik <em>Absalon</em> med faste Skridt igjennem Skaren af Stridsmænd, og hvor tit de end spurgde om hans Navn, saa værdigede han dem dog aldrig et Svar, ved hvilken standhaftige Taushed han lykkelig og vel undgik deres Sværd. Midt paa Slots-Broen mødte han <em>Radulf,</em> som høit og dyrt bevidnede sin Uskyldighed i Nidings-Værket, og bandede ikke blot dem det bedrev, men alle Medviderne tillige. Vel kom nu <em>Peder Temme</em> farende i fuldt Spring, og truede <em>Absalon,</em> men han viste, ved at gaae uden om, det var kun paa Skrømt.</p>
		<p>Derimod kom <em>Absalons</em> Liv virkelig i Fare omme ved den søndre Port ad Domkirke-Gaarden, thi der stødte han paa en Trop Drabantere, der flux lod deres Klinger sjunge for hans Øren, og havde ufeilbarlig kløvet hans Hoved, var ikke en vis Mand med en anden Trop kommet til, og traadt imellem med draget Sværd. Vel var der En af de Første, som endnu prøvede at jage <em>Absalon</em> et Spyd i Livet, men han fik sig dog saa betimelig dreiet, at Spydet gik kun igjennem hans Brystdug ud ved den ene Side, og da nu hans Beskytter erklærede den for dødsens, der rørde sig, lod man ham fare. Saaledes afvendte <em>Danmarks</em> gode Lykke dets uopreiselige Fald, ved at vaage over ham, der var skabt til en Støtte for Fædrene-Landet!!</p>
		<p><em>Absalon</em> kom nu om Natten til <em>Ramsøe,</em> hvor Bonden blev ikke lidet forskrækket, ved at see ham saa ene, og havde nær styrtet, da han hørde, hvad skeet var i <em>Roskilde,</em> men gav ham dog strax en frisk Hest, ved hvis Hjelp han kom til sin Syster, som var gift med en vis Herr <em>Peder,</em> og derfra hjem til sin Moder, som dog kun et Øieblik var glad ved at see sin Søn uskadt, saa overvættes blev hendes Bedrøvelse, der hun hørde, at <em>Knud</em> var myrdet, og <em>Valdemar</em> saaret! </p>
		<p>Med tvende Følge-Svende, som var Alt hvad Lykken havde levnet ham, havde <em>Valdemar</em> imidlertid fortsat sin Flugt til Fods, som vist nok, med det store Hul i Laaret, faldt ham ei lidet besværligt; men Nøden er den bedste Driver og Sinds Uroe fortager Legemets Smerte. Omsider slap han dog, ved sine Følge-Svendes Hjelp, til Hest, og var saa heldig at komme til den samme Bye, hvor <em>Absalon</em> kort forhen havde været og fortalt hans Ulykke. Her fik han da at vide, at <em>Absalon</em> var taget til sin Moder, fik ogsaa af Bonden veikjendte Ledsagere, og stædtes trods sin Svaghed ikke, før han naaede <em>Absalons</em> Hjem, hvor han da fik sit Saar forbundet, og blev det Øvrige af Natten.</p>
		<p>Om Morgenen aarle lod <em>Svenn</em> kalde Borgerne sammen, beklagede sig over natligt Overfald, han havde fristet, fremviste sin Kappe, som han selv med Flid havde gjennemstukket, og erklærede sine Medbeilere, <em>Valdemar</em> saavelsom <em>Knud,</em> for Gjæste-Nidinger, Meenedere, og Ildgjernings-Mænd, som formastelig brød selv Blodets helligste Baand. Uagtet nu slet Ingen troede ham, da Alle vidste hvor Skjelmen stak, blev han dog ved, og, efterat have takket Gud, hvis Haand havde tilintetgjort det onde Anslag og slaget den ene af Forræderne, udbad han sig Alles Bistand mod den Anden. Det var da imod <em>Valdemar,</em> og, for at han ei skulde slippe fra <em>Sælland,</em> befalede <em>Svenn</em> at slaae en Planke ud paa alle Øens Skibe, medens der blev gjort Jagt overalt i Øde-Skove og Uføre, hvor man kunde tænke Flygtningen havde fjælet sig. Desaarsag undgik <em>Valdemar</em> med Flid alle saadanne Afkroge, dømde rettelig at man er bedst skjult, hvor Ingen tænker paa at lede, flakkede selv, kun med tre Følge-Svende omkring i de tyndeste Skove; medens <em>Esbern</em> langt derfra viiste sig med en Trop i aaben Mark, som om det kunde været <em>Valdemar.</em> Samme <em>Esbern</em> lod sig ogsaa med en Hob Folk see nu ved et, nu ved et andet Færge-Sted, for at skjule, hvor Overfarten virkelig skulde gaae for sig, og da det saa endelig var afgjort, at man vilde søge Jylland, gik <em>Esbern</em> til en Tømmermand, som var hans gode Ven, og bad ham flye det Skib, de vilde bruge. Nei, sagde Tømmer-Manden, som var bange for at faae Skam af <em>Svenn</em> for sin Umage, det gjør jeg ikke, uden jeg nødes til det. <em>Esbern</em> gik derpaa ind i hans Værksted, hvor der var fuldt med Bønder, og søgde, som det lod, meget ivrig med Bønner at bevæge hans Hjerte; men lagde saa, da det ikke hjalp, Hænder paa ham, og førde ham bagbunden ned til Skibet, hvor han forrettede sit Arbeide, og føiede da saaledes sin Ven, uden at kunne drages til Ansvar, for hvad han, som det syndes, kun nødig havde gjort. </p>
		<p>Der nu <em>Esbern</em> havde forsynet Skibet med Redskab og Levnets-Midler, gik <em>Valdemar</em> ved Natte-Tid om Bord med sit Følge; men strax derpaa reiste der sig en flyvende Storm, Havet kom i frygteligt Oprør, og Bølgerne styrtede ind over Skibet, hvorved de dyndvaade Stridsmænd blev snart saa valne, at de end ei formaaede at raade med Seilet, Raaen knak i en Byge, og gik over Bord, høit stod Vandet i Kjølen af Skyl-Regn og Bølger, og Styrmanden slap omsider Roeret i Fortvivlelse, overladende Alt til Strømmen og Stormen. I denne ynkelige Tilstand, medens Luften glødede af Lyn i Lyn med rullende Torden, drev Stormen dem i Land paa en afsides Øe, hvor de strax, da Ankertoug her ikke hjalp, trak Skibet paa Grund imellem nogle Træer, med hvis Grene, som de bukkede ned og stak gjennem Spigabene, de fortøiede det saa, at det ei kunde vælte. Selv samme Nat forgik den Slaviske Flaade paa femtenhundrede Seil under <em>Halland,</em> og hvem der undgik Bølgerne, fandt, hvor de landede, Døden i Sværdet. </p>
		<p><em>Valdemar</em> og hans Stalbrødre maatte nu love <em>Esberns</em> Forsynlighed med Levnets-Midlerne, og efter dermed at have tilstrækkelig forfrisket sig, gav de sig om Morgenen tidlig atter til Søes, og naaede Jylland med blideste Bør. <em>Valdemar</em> søgde nu lige til <em>Viborg,</em> stod frem paa Thinget med høie Klage-Maal over <em>Svenns</em> Forræderie, og rørde, ved Fortællingen om hvad han havde fristet, selv de haardeste Hjerter, især, da hans, man maatte vel derfor sige lykkelige, Saar, stadfæstede hans Ord og krævede Medlidenhed.</p>
		<p>Der <em>Svenn</em> det hørde, at Fuglen var fløiet, var det hans første Sorg at faae de Skibe bødt, han havde brudt, og agtede sig flux til <em>Jylland,</em> men han kom ikke til at ride den Dag han sadlede; thi <em>Absalons</em> Moder og Syster spillede ham en Nat, med Mands Mod og Hjerte, det Puds, at lade de Skibe, som var bestemt til Overfarten, forhugge. Det tog da Tid, førend Alting paa Ny blev i Stand, og saa kom endda <em>Svenn</em> ikke længer, det Sæt, end til <em>Fyen;</em> thi da han der fornam, det var <em>Valdemars</em> Agt at gaae ham i Møde paa <em>Jyllands</em> Kyst, og gjøre ham Landgangen stridig, fandt han sin Huus-Trop for svag, og vendte tilbage, for at opbyde <em>Sællands</em> og <em>Skaanes</em> forenede Magt. </p>
		<p><em>Valdemar</em> drog nu til <em>Viborg</em> igjen, med den Betænkning, at Seiren er vis, ikkun naar den er vundet, og gjorde sit Bryllup, endeel for at binde <em>Knuds</em> Venner des fastere til sig, og deels for at ikke hans deilige Fæste-Møe, ihvordan det gik, skulde falde i Fiendernes Hænder. Derpaa lod han sin Magt forsamle, og begav sig til <em>Randers,</em> for at styre sin Kaas ad <em>Sælland</em> til, og gjæste <em>Svenn</em> i hans egen Gaard; men ihvorvel der fandtes Adskillige, som efter det store Nidings-Værk ei længer vilde laane Den det bedrev, deres Arm, og gik derfor over til <em>Valdemar,</em> saa sad dog Hjertet for høit paa <em>Svenn</em>, til at han skulde nøies med <em>Sælland</em> til Bur, eller dog fattes Mod til at søge sin Fiende. Saa styrede han da til <em>Jylland</em> med den <em>Sællandske</em> og <em>Fyenske</em> Flaade, som han lod lægge ind i <em>Grindaa-Bugten,</em> medens han med Kjærnen af Rytteriet begav sig til <em>Viborg,</em> skjøndt der var Maade med den Troskab, han der kunde vente. </p>
		<p>Aldrig saasnart fik <em>Valdemar,</em> ved en Rømnings-Mand, Kundskab om Fiendens Bevægelser, førend han strax afsendte <em>Saxo</em> og <em>Buris</em> med de Seilere han havde, for at gjøre Jagt paa <em>Svenns</em> Flaade; og disse høimyndige Mænd formaaede virkelig alle <em>Sællandsfarerne,</em> som var mere bange for at bryde Venskab med dem, end Troskab mod Kongen, til at vende hjem med deres Skibe. <em>Fyenboerne</em> derimod, som ikke vilde bide paa Krogen, men blive deres Herre troe, fik en banket Trøie, og maatte i Flugten gjøre med det Onde, hvad de ikke var at bringe til med det Gode; og saaledes skildtes da <em>Svenn</em> ved hele sin Flaade, et Stød, der gik ham meget nær til Hjerte.</p>
		<p>Det første Man nu fik at høre, var om <em>Esbern,</em> som var skikket ud for at bespeide Fienden, thi han vovede sig tæt ind til <em>Viborg,</em> hvor han saae Kong <em>Svenn</em> rykke frem ad <em>Randers-Veien</em> med hele sin Krigshær. For at Man nu ikke skulde sige, han havde bedre Øine i Hovedet, end Hænder paa Skaftet, gjorde han et ærligt Ridder-Sving forbi de forreste Ryttere, som ingen Orden holdt, stak et Par Stykker af Sadelen, og havde saa Svende ved Haanden, som snappede Hestene, og trak dem afveien. Nu tænkde hele Hæren, at Fienden var i Farvandet, hvorfor Man i Hast kom i Harnisk, fik de bedste Heste mellem Benene, og lavede sig til Slag; men da Man var kommet over Brinkerne, og kunde oversee Sletten, opdagede Man Ingen, uden <em>Esbern</em> alene. Ham gjorde nu de raskeste Ryttere Jagt paa af alle Kræfter, men han, der havde en Hest som en Fugl, beholdt immer saa stort et Forspring, at han endogsaa alt imellem kunde springe af og puste. Da nu hans Efterstræbere saae, det var dem umueligt at hinde ham, raabde de til ham, at han skulde bie, paa Tro og Love, de vilde tale med ham. Nei, sagde <em>Esbern,</em> jeg har ingen Leilighed til at snakke med jer, Godtfolk; thi, lagde han til, saa til Dags maae Pokker troe jer, og gav dem dermed en god Skose for Tusmørket i <em>Roskilde.</em> Endelig tillod han dog, for gammelt Kjendskabs og Venskabs Skyld, <em>Peder Temme</em> at nærme sig, men medens han saa stod og skulde svare paa en heel Hoben Spørgsmaal om <em>Valdemar,</em> satte Lurendreierne et Dyst-Ridt op, for, under Skin deraf at kunne stjæle sig paa ham. Da <em>Esbern</em> saae, hvad de havde bag Øret, viiste han <em>Peder</em> det, og <em>Peder,</em> som holdt sig meget for god til at være deres Skalke-Skjul, raabde da til dem, at den Første der rørde <em>Esbern,</em> skulde smage hans Landse; men desuagtet fandt <em>Esbern</em> det dog raadeligst at sørge for sig selv, skjød derfor Gjenvei hen til en Broe, Man skulde over, og holdt Landse-Karlene i Ave, ved at byde dem Brodden. Efter nu at have, høit og lydelig, givet Forræderne det Skuds-Maal de fortjende, var han strax Pokker af Syne; men da han just nu traf sammen med sine Følge-Svende, sagde han dem i en Hast, hvad der var paa Færde, og bad dem skjule sig i Krattet ved Siden ad Veien. Derpaa stod han af Hesten, saalænge til han igjen kunde øine Fienderne, som endnu ikke havde opgivet Haabet om at fange ham; sprang saa i Sadelen og huggede Hesten uafladelig i Siden med Hælene, som om det holdt haardt at faae den afsted. Da Snaphanerne saae det, tænkde de sikkert, de skulde naae ham, og satte afsted, alt hvad Remmer og Tøi kunde holde, saa de var udentvivl løbet lige i Fælden, dersom ikke En af Bagholdet i sin Utaalmodighed var kommet frem for tidlig; men nu tænkde de strax, at der var Fleer, hvor han kom fra, og var da ikke sene at pidske tilbage til Hæren. De maatte da love, at Lykken var bedre end Forstanden; thi det var ikke deres egen Forsigtighed men kun den Andens Fremfusenhed de havde at takke for, de slap fra det Bad som Esbern snildelig havde tillavet dem, for deres Falskhed. </p>
		<p>Der <em>Valdemar</em> nu fik Underretning om at Fienden var for Dørren, og han endnu ikke fandt sig mandstærk nok til at gaae ham i Møde, lod han for en Deel brække By-Broen af, hvorved han baade satte sig i Sikkerhed, bag Aaen, og vandt Tid til at trække meer Forstærkning til sig. Medens <em>Svenn</em> nu ikke kunde, og <em>Valdemar</em> ikke vilde komme over, kunde dog de drabeligste Unger-Svende ikke finde sig i at ligge stille og see paa hverandre, og da de ikke kunde gaae hinanden paa Klingen, vilde de dog i det Mindste strides lidt og vise deres Kjækhed, hvorfor de, paa deres egen Haand, gik hinanden i Møde paa Bro-Stumperne og prøvede, hvem der kunde ramme bedst med Piil og Spyd.</p>
		<p>Endelig, da Valdemar, ved det daglige Tilløb af Folk han havde, fik Mod til at vove en Dyst, besluttede han at gaae over Aaen paa et andet Sted, og lod alle sine Heste Natten i Forveien staae opsadlede med tørre Munde, for at de paa Stridens Dag skulde kunne løbe des lettere. <em>Svenn</em> derimod, som havde sin Leir midt i Byg-Vangen, lod sine Heste foere skrapt, og tænkde altsaa ikke paa at fuld Bug gjør kort Galop.</p>
		<p>Dengang nu <em>Valdemar</em> havde fylket Hæren, og rykkede frem, øinede Man pludselig ved Siden af sig en Skare med glimrende Banner og skinnende Vaaben, som <em>Valdemar</em> i Førstningen tog for en fiendtlig Trop, og lod i Følge deraf bespeide; men snart blev han let om Hjertet igjen, ved Efterretning om, at det var lutter gode Venner, som han da strax indlemmede i sin Slagorden, og gik nu dobbelt trøstig Fienden i Møde. Han havde nu ogsaa en Hær saa stor, at ikke Tiende-Parten af Folket kunde see deres Banner, hvorudover <em>Svenns</em> Speidere, da de bragde ham Beskeed om Fiendens umaadelige Styrke, gav ham tillige det Raad, ei at binde an med slig en Overmagt, men heller see, det længste mueligt, at forhale Slaget, da det uhyre Mand-Tal udentvivl med hver Dag vilde svinde betydeligt. Dette sunde Raad vandt ogsaa <em>Svenns</em> fuldkomneste Bifald; men dog hindredes han ved en eneste Mands Fremfusenhed fra at følge det, og det var <em>Aage Christiernsøn,</em> som sagde, at enten maatte Kongen vove Slaget, eller vente at Folket forlod ham, thi det var ikke deres Leilighed, at Fienden ubehindret skulde rane deres Gods, som var dem kjærere end deres Liv. Desuden, sagde han, maa Kongen aldrig glemme, hvor mangen herlig Seier han har vundet med en liden Hob, og jeg tør mene, at naar Man vil veie, ikke tælle sig til Styrken, er vi, med vore faa men kjække Karle, Vrimlen hist vidt overlegne; thi hvem kan frygte for en saa foragtelig Mængde, sammenskrabt af usle Stoddere for Stridsmænd! Denne Formaning maatte Kongen lystre, og altsaa, til sin store Skade, forkaste det eneste gavnlige Raad.</p>
		<p>Der <em>Valdemars</em> Hær var opstillet paa Valpladsen, reed der en <em>Skjald</em> midt igjennem, som, ved at kvæde den velbekjendte Vise om <em>Svenns</em> forræderske Troløshed, stræbde i høieste Maade at opflamme Mandskabet til med Kraft at svinge Hevner-Sværdet, og jeg tør ei fortie hvad Man ved denne Leilighed fortæller, at Ravnene flokkeviis omsvævede <em>Valdemars</em> Krigshær saa tæt, at Man med Spyd-Stager ramde adskillige af dem. Endelig maa jeg ogsaa nævne en løierlig Feiltagelse, som fandt Sted derved, at paa <em>Valdemars</em> høire Fløi stod lutter Bønder-Karle i staalgraa Kofter; thi Fienden, som lod sig bedrage af Ligheden, tog alle disse Kofter for Jern-Brynier, og havde alt skikket sine Kjerne-Tropper imod Bønderne, til Man omsider fik Øinene op, og var da ikke seen at skifte om igjen, og sætte Hoved-Styrken imod Konge-Banneret.</p>
		<p>Der Slaget nu skulde begynde, stod der et Tjørne-Gjerde i Veien, som Rytteriet paa ingen af Siderne, for de spidse Stavres Skyld, turde sætte over; men det lod da <em>Valdemar</em> bryde op ved sit Fodfolk, og saa gik Striden løs, som varede ei længe, før <em>Svenns</em> Tilhængere tog Flugten, og maatte nu høilig beklage, at de om Natten havde ladet deres Heste foræde sig; thi, saa tunge som de var, blev de paa Timen trætte, og kom ingen Vei. Vel vendte han, som førde Konge-Banneret til Hest, sig atter dristig imod Fienden, og kaldte høirøstet de flygtende Skarer tilbage til Kamp; men der han forgjæves enstund havde seet sig omkring efter Bistand, fandt han, der var ikke andet for, end at støde Banner-Stagen i Jorden, holde den stiv med sin venstre Haand, og røre sit Sværd i den Høire. Saaledes stod han frygtelig, med Bane-Saar i Haand til Hver, som vovede at nærme sig, gjorde Under-Værker af Tapperhed, og segnede seent, udmattet meer end overvældet, i Kreds af myldrende Fiender!!</p>
		<p>Imidlertid kom den flygtende <em>Svenn</em> med et lidet Følge til en Mose, hvor han, for Hænge-Dyndets Skyld, maatte lade Hesten fare, og see at bjerge sig til Fods. Ogsaa Rustningen maatte han kaste, før Gyngerne vilde nogenlunde bære, og blev dog desuagtet snart saa træt, at han, end ikke ved Hjelp af To, som holdt ham under Armene, kunde flytte en Fod. Da satte han sig ned ved Roden af et enstigt Træ, og aftakkede sit Følge, hvorpaa de og Alle forlode ham, saa nær som en Eneste, der heller vilde lide den bittreste Død, end som en Kryster forlade sin Herre, og lagde sig derfor ned ved hans Fødder, hvor han blev fundet og dræbt af rovgjerrige Bønder. De Samme greeb da ogsaa <em>Svenn,</em> der gav sig ud for Kongens Haandskriver, og satte ham, da de saae, hvem det var, ærbødig til Hest; men just som han, enten blot af Døds-Frygt, eller vel endog i Haab om Naade, bad og besvor dem føre sig til <em>Valdemar,</em> fløi En af Bønderne til med sin Øxe, og huggede Hovedet af ham. Hans Liig blev derpaa, uden mindste Høitidelighed eller Æres-Beviisning, puttet i Jorden af Bønder, og fik saaledes et Hul for en Grav!! </p>
		<p><em>Ulf,</em> som var taget til Fange i Slaget, slap vel, for det Første, paa <em>Esberns</em> kraftige Forbøn, med at føres i Lænker til Viborg; men myrdedes dog siden der af <em>Knuds</em> Tilhængere, som meende med hans Blod at ære deres Drot i Graven!</p>
		<p><em>Ditlev,</em> som var ogsaa blevet fanget, lod det, under Veis til Galgen, ikke mangle paa Undskyldninger, men da han mærkede, der hjalp hverken Løn eller Bøn, stak han i at græde, og bar sig i det Hele saa kjærlingagtig ad, at Alle maatte finde, der sad, trods Kroppens Mandhaftighed, en Kvinde-Sjæl i Karlen. Alt hvad han vandt ved sin Flæben var da naturligviis at han fik Spotten til Skaden, og straffedes saaledes dobbelt for sit Konge-Mord!!</p>
		<p>Bedre Lykke havde <em>Maagens, Erik Lams</em> uægte Søn, der ogsaa, meget utilbørlig, havde været En af <em>Svenns</em> allerivrigste Tilhængere; thi da han, som en fangen Mand, kom for Seier-Herren, og saae den visse Død for Øine, lod <em>Valdemar</em> for Slægtskabs Skyld saa ganske Naade gaae for Ret, at han ikke alene skjænkede <em>Maagens</em> Livet, men ophøiede ham endogsaa til Ære og Værdighed. Her saae man da ret, at Blodet er aldrig saa tyndt, det er jo dog tykkere end Vand, thi Galgen havde <em>Maagens</em> ærlig fortjent, og maatte været sjæleglad ved blot at slippe heelskindet derfra, og nu blev han ovenikjøbet en holden og høisat Mand, ene og alene fordi Kong <em>Valdemar</em> undsaae sig ved, at Folk kan skee vilde sagt igjen, at Frænde var Frænde værst.</p>
		<p>Dog, behandlede end <em>Valdemar</em> saaledes en beslægtet Fiende hardtad lidt for venskabelig, saa glemde han dog ikke heller at belønne dem af sine Frænder, som havde staaet ham venlig bi; thi <em>Buris</em> som havde været ham en god Hjelper imod <em>Svenn,</em> gjorde han baade mægtig og riig, og skjænkede hans Broder <em>Knud</em> et Statholderskab.</p>
		<p>Kong <em>Knuds</em> Tilhængere var imidlertid ikke fornøiede med den Hævn, de alt havde faaet, men gik samtlig op til <em>Valdemar,</em> og forlangde, at de der havde været paa Raad med <em>Svenn</em> om <em>Knuds</em> Mord, skulde landsforvises, ved hvilken Leilighed de især viiste sig yderst forbittrede paa Thorbern, uagtet han, ved <em>Randers-Broe,</em> hvor de Sandskyldige var selv nærværende, udtrykkelig havde fralagt sig al Deel i Forræderiet, og ønsket dem, der raadte til at myrde <em>Knud,</em> al Landsens Ulykke. Kongen befandt sig her i ingen ringe Forlegenhed, thi paa den ene Side vilde han nødig have Ord for Lunkenhed i at hævne <em>Knuds</em> Mord, og paa den anden Side krympede han sig dog ved at landsforvise saamange danske Herremænd, især da han frygtede for, de kanskee kunde slaae sig til <em>Buris</em> og <em>Knud,</em> som han troede kun paa det Halve. Heller da, end at forstærke sine Medbeilere, vilde han seet igjennem Fingre med Forbryderne, men da <em>Knuds</em> Tilhængere blev haardnakket ved deres Paastand, maatte han endelig føie dem, og landsforvise dem de nævnede, saalænge til de, der nu fordrev dem, vilde selv gaae i Bøn for dem, at de maatte kaldes tilbage. Han stolede da her, med Rette, paa den store Foranderlighed i Tanke og Sind, som er et almindeligt Træk hos Menneskens Børn, og gjør, at ingen Harme er saa heed, den kjøles jo ved Tid og Leilighed.</p>
		<p>De Øvrige af <em>Svenns</em> Tilhængere tog <em>Valdemar</em> til Naade, da han fandt, at der var Fordeel ved i Strid at bruge, og altsaa ikkun Tab ved at straffe dem, og havde desuden ikke Synderligt imod dem, da han vidste, de var aldeles uskyldige i Forræderiet mod <em>Knud.</em></p>
	</section>

	<section class="titlepage">
		<hgroup>
			<p>Dannemarks Krønike.</p>
			<h1>Femtende Bog</h1>
			<p>Fra Svenn Grathes Død til Valdemar den Stores.</p>
		</hgroup>
	</section>

	<section id="chapter-64"
		class="chapter"
		style="page: book-15">
		<h2>Valdemar den Store.</h2>

		<p>Saasnart Kong <em>Valdemar</em> saae sig i roelig Besiddelse af Riget, var han betænkt paa at aabne sin Regjering sømmelig med en udmærket Helte-Gjerning, som det i Sandhed var, at hævne Riget paa de Slaviske Sørøvere, der i saamange Aar nu havde hærget Danmarks Kyster, og hardtad forvandlet Tredie-Delen af Landet til en øde Ørk. I den Betænkning havde han budt Leding ud, og laae allerede med Orlogs-Flaaden ved <em>Masnøe;</em> men kun forgjæves opmuntrede han Folket til herfra at hjemsøge Slaverne; thi han fandt haardnakket Modstand hos Older-Mændene, som altid pleiede at føre Ordet paa Thinge, og raabde nu paa, at deels havde Fienden alt faaet Nys om Toget, og deels leed Man Mangel paa Levnets-Midler, saa der var ikke andet for, end at lade den Fugl flyve til en anden Gang, naar Leiligheden kunde falde. De fandt det saameget mere dumdristigt at friste Lykken nu, da Fienden, vel forberedt, tog Vare paa Skandsen, som hardtad hele Kjernen af det Danske Folk befandt sig her ombord; thi gik en saadan Flaade tabt, var <em>Danmark</em> i <em>Slavernes</em> Vold uden Redning forloren. Her, sagde Man, hvor lidet er at vinde, men Alt at tabe, være det langt fra os, at sætte hele den <em>Danske</em> Adel paa Spil, og lade det saa komme an paa et Træf, om den skal gaae til Grunde, og tage Fædrene-Landets Kraft og Haab i Graven med sig! Da Menig-Mand nu, Alle som Een, gav dette Ord Magt, saae Kongen sig nødt til at staae fra sit Forsæt, og give Skipperne Hjemlov; men skjøndt det var meget imod hans Villie, maatte han dog, der han kom tilbage paa sit eget Skib, høre ilde derfor af <em>Absalon,</em> som paa en meget vittig Maade skosede ham for hans Svaghed. Da nemlig Kongen, paa Spørgsmaal om Aarsagen til at Toget gik overstyr, svarede, at det var, for ei at vove saamange brave Adels-Mænd, svarede <em>Absalon:</em> ja, saa veed jeg ikke bedre, end at Du gjør Toget med lutter Skrællinger og Krystere; thi vinder Du da, har Du Seiren for en Slik, og taber Du end, er dog Uslinge-Død en forvindelig Skade! Saaledes vidste den snilde Unger-Svend, som i Skjemt, at udtrykke sin Harme, og forgylde Pillen, uden at den derfor dog tabte sin Kraft!</p>
		<p>Nu døde Biskop <em>Æsger</em> i <em>Roskilde,</em> uden at Præsteskabet kunde enes med Folket om, hvem der skulde være hans Eftermand, og paa samme Tid kom Gaderne til at svømme i Blod; thi der var imellem Borgerskabet to Partier, som havde sammensvoret sig imod hinanden, og holdt ikke op at feide, før alle <em>Tydskerne</em> var enten dræbte eller havde rømmet Byen. Dog, end ikke nøiet med, saaledes at have faaet Bugt med de fremmede Avindsmænd, forgreeb det Danske Broderskab sig ydermere paa Kongens <em>Mynt-Mester,</em> og gik i deres rasende Tøilesløshed saavidt, at de i Bund og Grund nedrev hans Gaard, og ranede Alt hvad de fandt. Over denne Majestæts-Forbrydelse blev Kongen yderlig forbittret, og nærmede sig allerede Staden med en talrig Bonde-Hær, da der kom Sende-Bud mod ham, for at afvende Ødelæggelsen, og bad, at han dog ikke i Borger-Blod vilde farve det Sværd, han havde annammet at føre mod Rigets Fiender! Da Borgerne nu ogsaa fandtes villige til at bøde med Pungen, lod <em>Valdemar</em> sig dermed nøie, stak Sværdet i Skeden, holdt i al Fredelighed sit Indtog i Byen, og reed lige til Kannike-Gaarden ved Hellig-Trefoldigheds-Kirke, men dog kun for at beære de der forsamlede Klerkes Bispe-Valg med sit Bifald; thi omendskjøndt han kunde syndes at have en Slags Ret til at blande sig i en Kirkes Anliggender, som hans Kongelige Forfædre selv havde bygget og begavet, saa erklærede han dog, at han paa ingen Maade kom her med noget Nyt, eller vilde indskrænke deres Frihed, da han godt vidste, at Kirke-Loven hjemlede Præsteskabet Ret til ei at spørge Kongen om, hvem de maatte vælge til Biskop, og bad dem derfor kun stemme saa frit efter Hjertens Lyst, som om han aldrig var tilstæde! Klerkene glemde ei at takke mangfoldig for denne hans fromme Retsindighed, og gik saa tilside, for end modnere at overlægge Sagen, hvoraf da Følgen blev, at Man, foruden de trende Hæders-Mænd som var paa Valg, satte endnu, for hans Dyds Skyld, en Fjerde, nemlig <em>Absalon,</em> paa Listen, og da saa Spørgsmaalet blev, hvem af dem der skulde udnævnes, befalede <em>Valdemar,</em> at Stemmerne skulde tegnes i en Bog paa fire forskjellige Blade; thi han meende, at Haanden vilde bedre end Munden aabenbare Hjerternes Tanker og ramme det Rette. Da skedte det, at <em>Absalon</em> fik alle Stemmerne, og besteeg saaledes med Æren det Kirkelige Høisæde.</p>
		<p>Nu var da <em>Absalon</em> Biskop, men derfor dog ikke Søhane desmindre, thi i hans Øine havde Kirken ingen Fred, saalænge den endnu stod i Fare for udvortes Fiender, og derfor regnede han det lige saavel til sit hellige Embede at bekæmpe Troens Fiender, som at holde Kirke-Tjenesten i Hævd. Bispe-Gaarden lod han saa godt som staae og falde ned; men Fæderne-Landet befæstede han med forsvarlige svømmende Volde; hans Kirke-Vei gik altid over Bølgerne, og ved at nøies saa mangen god Gang med Løv-Tag i Skoven, reiste han Danne-Borgen af Gruset igjen med hvælvede Buer! Seent skal <em>Sællandsfarene</em> og glemme hans Veltalenhed, thi det var den, som bragde rolig Sindighed tilbage paa deres Thing-Steder, hvor der herskede før en hæslig Kivagtigheds-Aand, med Skjænderie og Slags-Maal; men hans Tale-Gaver var da og saa aldeles udmærkede, at hvo der havde hørt ham, umuelig kunde nægte hans Tales henrivende Kraft, uden derved at erklære sig selv for et Fjog. En Fader ikke blot i Kirken men for hele Fæderne-Landet kalder jeg saadan en Biskop, der glimrede i Marken som for Alteret, og pløiede Søen med Lyst selv midt under Vinters Hjerte, for at alle Aars-Tiderne skulde være Vidner til hans fredsalige Aarvaagenhed, og for at vise, at Fædrenelands-Kjærlighed gjør selv det Umuelige mueligt!</p>
		<p>Om <em>Palme-Løverdag</em> holdt <em>Absalon</em> sit første Slag med <em>Slaverne,</em> og indviede da sin Bispe-Stav med et glimrende Kæmpe-Skridt paa Helte-Banen; thi paa det første Nys om Fiendens Landing, foer han afsted, kun med sine atten Hofmænd, mødte ved <em>Boerslunde</em> Bye det samlede Mandskab af ikke mindre end fire og tyve Slaviske Skibe, trodsede Faren, huggede ind, og havde saa underlig Lykken til Ven, at hardtad hele det fiendtlige Fodfolk, og Somme af Rytterne med, maatte bide i Græsset, uden at han derved mistede meer end en eneste Mand. Resten af Fienderne frelste kun deres Liv, ved som Krystere at kaste Vaaben og Bytte, og fægte med Hælene ind i en tyk nærliggende Skov.</p>
		<p>Samme Aar leed Staden <em>Aarhuus</em> meget af Sørøverne, og <em>Falster</em> var ligesom beleiret af en urimelig stor Slavisk Flaade, saa alle Mand maatte gribe til Vaaben for at afværge Land-Gang. Kongens Mundskjænk var just i et andet Ærinde paa <em>Falster,</em> hvor han da maatte udholde Spærringen med, og imidlertid skal En af Bønderne, som vilde give det søvnagtige Rigs-Raad en Skose, have sagt i hans Paahør: vor Konges Formænd havde Sporerne paa Hælene, men han har dem nok paa Tæerne. Mundskjænken, som laae selv og syltede Valle, skrev det Ord bag Øret, og var ondskabsfuld nok til at forebringe Kongen det, saaledes fordreiet, at hvad der kun var en Pille til ham selv, kom til at see ud, som en Bespottelse af Majestæten. Ja, da det nu engang var hans Lyst, at hele Landet skulde bøde for en kaadmundet Knegts Ubesindighed, lod han det ei være Nok at have gjort Kongen vreed paa de arme <em>Falstringer,</em> men bragde ham aldeles i Harnisk mod dem, ved en ny og haard Beskyldning, der gik ikke ud paa mindre, end at stemple dem Alle til Hobs, som de afskyeligste Lands-Forrædere, der spillede under Dække med <em>Slaverne,</em> og røbede dem alle Kongens Anslag. Nu kan det vel ikke nægtes, at <em>Falstringerne</em> imellemstunder, for at have Fred, pleiede Venskab med <em>Slaverne,</em> var deres Fange-Vogtere, og gav dem gjerne et Nys om den Danske Flaade, naar den stak i Søen; men det var dog aabenbar langt meer af Frygt end af Kjærlighed, saa de, ved slig Tjenstagtighed mod overlegne Fiender, kun søgde at afvende den Skade, de var for svage til at afværge. Imidlertid blev nu Alt udlagt dem til det Værste, som om det blot var Troløshed der drev dem, og Kongen tog, efter Øretuderens djævelske Raad, den gruelige Beslutning, med væbnet Haand i Bund og Grund at ødelægge <em>Falster.</em> Dette, meende han, lod sig vel gjøre, blot ved Hjelp af <em>Sællands-Farene,</em> som havde fra Arilds Tid ligget meget i Kiv med <em>Falstringerne,</em> og var nu hjerteglade over denne gode Leilighed, til, under Kongens egen Anførsel, og paa hans Bud, med forenede Kræfter at kunne tilgavns hevne Skade. Saa samlede da <em>Absalon</em> det vaabendygtige Mandskab i Østen, og Kongen i Vesten, for deels paa Snekker og deels paa Skuder at sætte over til <em>Falster,</em> men dette slemme Forsæt strandede, som vel var, paa en ligesaa uovervindelig som uformodenlig Hindring; thi just som Kongen med en vældig Hær vilde tiltræde Reisen, overraskedes han i <em>Ringstæd</em> af en hidsig Feber, og sendte Bud til <em>Absalon,</em> at han skulde give Folket Hjemlov, og skynde sig til Kongen. Saaledes kan en haard Sygdom være det bedste Læge-Middel for et ondt Forsæt, thi ved den bevarede Himlen <em>Valdemar</em> fra Synden, og et uskyldigt Folk fra Ødelæggelse; frelste det arme foragtede Danmark, som Kongens og Fiendernes Sværd om Kap nu truede med Bane-Saar. Ja, hvo kan her miskjende Herrens Haand, som vilde heller kaste Dane-Snekkens Styrmand fra Roeret paa Randen af Graven, end styrte ham ned i Dødsynders Malstrøm, og vilde ingenlunde, at Høvdingen i sin Regjerings og sin Lykkes Morgen-Røde skulde selv ødelægge det Rige, hvis Redning var lagt i hans Haand.</p>
		<p>Dag for Dag blev Kongens Sygdom mere farlig, og <em>Absalon,</em> som aldrig trættedes ved at vaage og bede for hans Liv, var omsider nær ved reent at tabe Modet; men tyede da i sin Raadvildhed til Ham, den store Hjelper, for hvis Almagt Intet er umueligt: læste, iført sin hele Bispe-Prydelse, høitidelig, men med en Sjæle-Angest, som ei lader sig beskrive, Messe for den Syge, læste Indstiftelsens Ord, og berettede derpaa den Syge, som, med Døden paa Læberne, annammede de hellige Ting, og faldt, efter denne Vederkvægelse, i en hæftig Sveed, hvormed Sygdommen strax tog en lykkelig Vending. Vel havde Sorg og Natte-Vaagen taget saaledes paa Biskoppen, at han, endnu før Man var ganske sikker paa Kongens Helbredelse, faldt i en Svaghed, som, uden Guds besynderlige Naade, vilde blevet hans Død, og derved have kvalt i Fødselen det store Haab, hans Ungdom havde vakt; men selv paa Sotte-Sengen bar han kjærlig Omsorg for sin Konges Liv, i det han strængelig forbød at melde Noget om hans Sygdom; thi han var bange for, det kunde gjøre saa voldsomt et Indtryk paa Kongen, at han maaske faldt tilbage, og fik sin kun halv overstaaede Sygdom igjen. Efterhaanden kom de sig imidlertid Begge, og takkede da Gud for den salige Tugtelse, hvormed Han havde afbrudt deres syndige Forsæt, bluedes ved Tanken om, hvilken Ugudelighed de havde været paa Vei til at bedrive, vare hjerteglade over, at Gud med sit Riis havde slaget dem Sværdet af Haanden, før det endnu besudledes med Landsmænds Blod, og besluttede nu, efter bedre Overlæg, at hvæsse og vende det mod Rigets Fiender.</p>
		<p><em>Absalon, Peder, Sune og Esbern</em> vare nu Kongens fortroligste Venner, og, efter deres vise Raad, besluttede han herefter, paa sine Tog, mindre at see paa Flaadens Størrelse, end paa at komme hurtig og hemmelig afsted, deels fordi at i Krig finder altid uventendes Gjæst det bedste Herberg, og deels fordi, paa den store Mængde, virkede Skrækken for <em>Slaverne</em> gjerne langt meer, end baade Krigs-Bud og kloge Mænds Raad. Han gik nu ogsaa meget hemmelig til Værks med sine Forberedelser, som Den der vidste, at i Krig gjør mange Hænder rask Arbeide, men mange Hoveder kun vilde Raad, og selv tog han sig paa at føre <em>Skaaningerne</em> an, da han var ei saa ganske vis paa deres Troskab, som paa <em>Sællands-Farenes.</em></p>
		<p>Endnu kun halvmaadelig, efter sin Sygdom, stod <em>Valdemar</em> da frem paa <em>Lunde-Thing,</em> hvor <em>Skaaningerne</em> vare forsamlede, og bad dem følge sig i Leding. Hertil svarede Erkebiskop <em>Æskild,</em> som Den der skulde føre Ordet, at det var umueligt nu paa en Studs at bringe de fornødne Skibe til Veie; men Kongen sagde derimod, at hvem der vilde have hans Vrede, kunde blive hjemme, men hvem der vilde have hans Naade, maatte følge med, og at overstyr skulde Toget ingenlunde gaae, om han saa end ikke fik uden et eneste Skib at fuldføre det med. Da nu <em>Æskild</em> mærkede, at Toget laae Kongen saa meget paa Hjerte, og var hans rene, ramme Alvor, gav han ikke blot sit Minde dertil, men lyste endog Alle dem i Kirkens Band, som vilde sidde overhørige, og da det, formedelst Søetogs Usædvanlighed, var længe siden, Kongen havde sig et eget Skib, tog <em>Æskild</em> ham om Bord hos sig, og holdt ham frit paa hele Toget. Endelig blev ogsaa <em>Laaliker</em> og <em>Falstringer</em> tilsagte at møde, thi de var gjemt tilsidst, for at de ingen Stunder skulde have til, under Haanden, at give <em>Slaverne</em> Efterretning om hvad der var paa Færde.</p>
		<p>Hele Flaaden samledes derpaa ved <em>Land-Ore,</em> hvor der fra Kysten løber en lang Sand-Revle ud, paa sine Steder giennemskaaret, og i det Hele saa lav, at naar der er Høi-Vande, seer man den ikke. Samme Revle danner med sin Halv-Kjede en Havn, som vel har et grundt og snævert Indløb, men breder sig derpaa ud til begge Sider og er da forsvarlig dyb. Her vilde Kongen havt hele Hæren stillet op paa Landet, for at see, om den ogsaa var stor nok, til, uden Dumdristighed, at begynde Noget med; men da alle Danske Konger, af en tosset Overtroe, pleier at skye Kysten ved <em>Land-Ore</em> som et ulykkeligt Sted, saa opsatte <em>Valdemar</em> Mynstringen, til Flaaden kom i den næste Havn; men der blev den da ogsaa holdt med besynderlig Flid, saa Kongen tog selv et ordenligt Mandtal over Folket, og behøvede da ikke paa Slump at beregne sin Styrke. Da man nu imidlertid vilde øve de aldeles Uerfarne lidt paa Krigs-Maneer, saa medtog denne Mynstring hele fjorten Dage, og hvad der var det Værste, opslugede, før Toget kom i Stand, den største Deel af Levnets-Midlerne.</p>
		<p>Der man nu omsider stak i Søen, med en Flaade paa Trehundrede og Tresindstyve Skibe, havde Man ypperligt Mags-Veir; men for ikke at blive for tidlig opdagede, besluttede Man blot at bruge Aarerne, og <em>Absalon</em> fik den Bestilling, med syv Skibe, at roe forud, og bespeide den <em>Rygiske</em> Kyst, for at see, hvor Man bedst kunde lande; thi Hensigten var, uformærkt at stikke Ild paa en Bye, ved Navn <em>Arkone,</em> hvor det berømde Afguds-Billede var, som de fra ældgammel Tid havde dyrket, og hvor de Danske haabede at kunne overraske <em>Slavernes</em> Mangfoldighed, som søgde der et Tilflugts-Sted, og herved er at mærke, at Borgen der stod under Laas og Lukke, var ubesat, da Indbyggerne meende, deres Afgud vilde nok, uden Folke-Hjelp, forsvare sin Boelig.</p>
		<p><em>Absalon</em> var allerede næsten tæt ved <em>Rygen,</em> da hans Skibs-Folk bad ham see sig om, hvorpaa han da til sin store Forundring opdagede, at Kongen havde hidset Seil, men lærde ogsaa med Forskrækkelse snart, hvad Aarsagen var til, at Man ikke længer brød sig om at skjule Farten; thi nu dreiede den hele Flaade af, og der var da ikke Andet for, end at <em>Absalon,</em> forladt af sine Stalbrødre, maatte gjøre det Samme, og søge Havn under <em>Møen.</em> Han var imidlertid ved denne Streg i Regningen som ude af sig selv; thi det skar ham i hans Hjerte, nu, da Veiret var gunstigt og Folket oprømt, skammelig at skulle vende om, og slippe den bedste Leilighed af Hænderne, fordi man lod ham mangle Understøttelse. Der han nu kom i Land til <em>Peder, Sune</em> og <em>Esbern,</em> som Kongen altid pleiede at raadføre sig med, fandt han ogsaa dem utrøstelige, over at saa klogt og ypperligt et Anslag saa skammelig var strandet paa Kongens Vankelmodighed. Kongen, som nu lod dem kalde til sig, og saae, hvordan Bedrøvelsen stod malet tydelig i deres Ansigt, spurgde dem da strax, hvad de sørgede over, og føiede til, at den Sneglegangs-Fart ved Aftens Tid var han blevet kjed af, og havde derfor dreiet af, her ind under Øen, men vilde strax i Dagningen lette paa Nye, og da er det Tid, sagde han, thi Dagen skabtes til Færdsel og Natten til Hvile! Vennerne tav, og lod Kongen forgjeves vente paa Svar, indtil han, med stor Forundring over deres Maalløshed, befalede dem at sige reent ud hvad de meende; men saa tog <em>Absalon,</em> hvem de Andre bad om at føre Ordet, Bladet fra Munden, og sagde: hvor kan det undre Dig, om Ordet døer paa vore Læber, da vi skal mæle med Stene paa Hjertet, udtale en Bedrøvelse der sammenkryster os og maa vel kvæle Røsten i vor Strube; eller mener Du maaskee, at vi kan uden Hjerte-Pine see dig vandre paa den slagne Vei til Spot og Spee! Herre skal man være, eller Herre tjene, men dine Tjenere beherske Dig: forglemmende din Værdighed, gaaer Du i deres Lede-Baand, hvem det er lige kjært, om dine Foretagender bedækkes med Skam eller krones med Ære, og dem til Villie forkaster Du de sundeste og bedste Raad! Dette er nu alt det andet Tog, Du gjør som uanfægtet Ene-Konge, og dobbelt er da Skammen, hvis ogsaa dette bliver en Vende-Reise; men hvad pønser vi vel Andet paa, da vi forsømmer Leiligheden, naar den selv tilbyder sig, og æder op det lidt vi har paa Sinke-Sving, hvad Andet vel end et skikkeligt Paaskud, siger jeg, thi er det Andet, naar den Nødvendighed som standser os, kun ligger i vor egen Dorskhed! Sæt nu, vi faaer en Storm, der sinker os for Alvor, hvad bliver da vel Følgen, uden at vi nødes til med Æres-Tab at vende om, og taale, at Man hilser os som Erke-Krystere og Kjærling-Helte! Tykkes dig, at slige Varsler spaae en lykkelig Regjering! er det Bedrifterne, hvormed Du agter at omværne Fæderne-Landet!!</p>
		<p>See, dette var i Korthed Meningen af hvad <em>Absalon</em> i sin Hæftighed, og stolende paa gammelt Venskab, vovede i de skarpeste Udtryk at foreholde Kongen, som vel blev yderlig forbittret over hans Fritalenhed, men vilde dog ei have Ord for at trodse Paamindelsen, og tvang sig derfor til, medens Øiet lynede af Vrede, at svare ganske tørt og roelig: hvem der har været Vidner til min Færd, har dog nok seet, at hvad jeg ikke er, det kan jeg vel blive: en Helt som <em>Absalon!</em></p>
		<p>Med disse Ord steeg Kongen i sin Baad og gik om Bord, medens <em>Absalon</em> til Slutning anmærkede, at Vreden over gode Raad var ilde stædt, og at en Konge dog ti Gange heller maatte høre paa sine Venners frimodige Erindringer, end lade sig i Smug fortykke og bagtale.</p>
		<p>Hvad skeer! Natten efter blæste hun op med en flyvende Storm, saa Flaaden, trods Anker og Havn, blev drevet til Søes og splittedes ad. Ved dette Uveir, som rasede i fire Dage uophørlig, lagde Kongens Vrede imod <em>Absalon</em> sig hardtad ganske; men skjøndt han i sit Hjerte gav ham Ret, skammede han sig dog ved at være det bekjendt, og derved ligesom forraade, han var somme Tider lidt langsom ad Begreb. Da han derfor efter fire Dages Forløb, første Gang atter nærmede sig fornævnte gode Mænd, som stod ved Strand-Bredden, lod han sit Følge blive tilbage, og tiltalde Vennerne saalunde: Det lader sig jo ikke dølge, sagde han, hvad der sagtens stod malet i mit hele Ansigt, at jeg forleden Dag blev vreed til Gavns, men det var heller intet Under, thi naar Man spørger Folk til Raads, saa venter Man Anmærkninger, men uden Grovhed. Vist nok var der Mening i den Tale Man førde, men bag efter kommer tyndt Øl; havde I sagt mig det Samme to, tre Dage før, kunde derved en stor Ulykke være blevet forebygget; men I veed nok selv, at Raad er ikke bedre end Uraad med mindre de gives i Tide, og, man maa have en Skrue løs, for at troe, at gjort Gjerning staaer endnu til Ændring. Det var da altsaa til slet ingen Nytte at overfuse mig med Grovhed, da Skaden nu engang var skeet, og det er noksom bekjendt, at naar Vreden staaer op, gaaer Fornuften til Sengs. At der vilde reise sig saadan en rasende Storm, kunde jeg, uden at være en Prophet, umuelig forudsee, men sagtens skulde den saa komme for vore Synders Skyld; og høist ubilligt var det jo, om Nogen lagde mig til Last, at jeg hverken forud vidste Veiret, eller undgik en uundgaaelig Skjæbne. Altsaa vil vi nu lade det være godt som skeet er, og bruge al vor Flid til ret at overlægge, hvad der nu er tjenligst, efter det faste Forsæt, jeg har, heller at synke paa Ærens Seng, end komme tilbage med Tort!</p>
		<p><em>Peder</em> gjentog nu, skjøndt paa en finere Maade, <em>Absalons</em> Ord, i det han anmærkede, deels at Man maatte jo seile, naar Børen blæste, da Intet er mere ustadigt end Vind og Veir, og deels at det sømmer sig vel for hver Konge, sagtmodig at høre paa tro Venners Tale, da Ringeagt for gode Raad har kostet mangen ypperlig og ædel Mand hans Liv og Velfærd. For Resten, sagde han, mener jeg, vi skal taalmodig vente paa, om ikke Veiret dog vil lægge sig saa meget, at Skibene igjen kan nødes til at lystre Aarene; endnu til tre Dage har vi Levnets-Midler, og der er kun en Svip til Fiende-Land, hvor Man maae see med væbnet Haand at skaffe sig, hvad Man behøver. Endelig, blev han ved, skal det være mit Raad; at, saasnart Stormen lægger sig lidt, hele Flaaden i en Hast forener sig og roer i Linie, thi Side om Side er Søemands Lyst.</p>
		<p>Da dette Raad fandt Kongens hele Bifald, overdrog han <em>Absalon</em> at holde Øie med Veiret, og, saasnart det faldt af, strax at melde ham det, Noget Man nok kan vide, <em>Absalon,</em> der egenlig selv havde drevet Sagen igjennem, heller end gjerne paatog sig. Efter Midnat sagtnedes Stormen kjendelig, og <em>Absalon</em> tøvede da ikke med at forrette sin Andagt, og begive sig til Kongen, med den Efterretning, at vel blæste det dygtig endnu, saa det vilde have sine store Vanskeligheder at roe imod Veiret, men umueligt var det dog ikke. Velan, sagde Kongen, saa afsted, jo før, jo heller! Ja, sagde <em>Absalon,</em> men kommer vi saa til at vende om paa Halv-Veien, da har vi baaret os net ad. Vel var dette saa nærgaaende sagt, at Man maatte hardtad kalde det en grov Spøg; men hvad Kongen ikke før var i Aande, saa blev han det netop herved, og gav for Resten <em>Absalon</em> Svar som Tiltale, ved ganske huult at sige: ja, men vender jeg om, vil Du jo nok fortælle mig, hvordan <em>Venderne</em> har det.</p>
		<p>Saa lettede Man da, og det gik feiende med Fryd og Gammen, saalænge Man var inde i Bugten, hvor Landet tog en god Deel af for Vinden, og brød Bølgerne, saa der gik ikke nær saa svær en Søe, som udenfor; men da Man kom ud paa Dybet, fik Man Kjærligheden at finde, saa det var næsten en Umulighed at tvinge Skibene op imod Vinden. <em>Absalon,</em> som vidste godt, hvad Ære Man har af at lukke Munden høiere op end Haanden er breed, lagde imidlertid alle Aarer om Bord, og trodsede, saa at sige, Elementerne, hvorved da Kongen, som ingenlunde vilde være ringere end han, blev tvungen til at holde Trop. Midt under denne Langeleegs-Færd, som var i Grunden halv formastelig, brød Bølgerne saa haardt paa Kongens Skib, hvor Man holdt ikke rigtig Aare-Slag, at Plankerne begyndte slemt at gabe, saa der var Fare for det vilde splittes ad; men Kongen, som ingenlunde vilde vende om, raabde da over til <em>Ingemar Skaaning,</em> at han skulde lægge bie, og gjorde derpaa et halsbrækkende Spring, med sit Banner i den Ene og Sværdet i den anden Haand, slap godt derfra, og bad saa kun roe til af alle Kræfter. <em>Æskild,</em> som, af bare Hengivenhed til Kongen, glemde reent, hvad Skibet skadte, prøvede vel endnu en Stund paa at følge med, men maatte dog omsider, da det blev for galt, paa Kongens udtrykkelige Befaling, vende om, og heraf tog adskillige Styrmænd Anledning til at gjøre det Samme, som om de ikke vidste Andet, end at det var Kongen der vendte; men det skulde de Krystere kun bilde Børn ind, aldenstund de kunde see for deres Øine, hvor Konge-Flaget vaiede; thi det var jo Beviis nok paa, at Kongen havde skiftet Plads, men ikke Tanker. Andre var der, som imod deres Villie maatte gjøre Vende-Reisen med, da deres Skibe var saa ilde tilredte, at de ikke længer kunde brydes med de svare Bølger, saa det var kun en liden Deel af Flaaden, der, med <em>Absalon,</em> holdt Pinen ud. Her saae Man Folket sidde med Aaren i den høire Haand og Maden i den venstre, thi de maatte nødvendig have Noget at styrke sig paa, og vilde dog ikke give sig Stunder til at holde ordenligt Maaltid; men blev ved at roe, indtil det ved uhyre Anstrængelse lykkedes med Æren at seire over Elementerne, og vinde op under <em>Hyth-Øe.</em> Saasnart nu Kongen ankom her i Dagningen, med tresindstyve Skibe, som var Alt hvad han af sin store Flaade havde beholdt, gik han ombord hos <em>Absalon,</em> for i en Morgen-Søvn at hvile sine trætte Lemmer; og den aarvaagne <em>Absalon</em> forsømde ei imidlertid at lade <em>Rygens</em> Kyst bespeide, hvortil han brugde den berømte Viking <em>Vetheman,</em> som kom igjen med den Beskeed, at hverken var der Fiender i Farvandet, ikke heller ventede Man paa <em>Rygen</em> noget Angreeb, da Kvæget gik og græssede i Mag, ubevogtet, langs med Stranden. </p>
		<p>Der var dengang iblandt Andre to <em>Hallandsfarer</em> i Følge med Kongen, Adelsmænd af Byrd, men Trælle i Grunden, thi da de saae, hvor formindsket Flaaden var blevet, tænkde de strax, deres Liv havde Ende, ifald de forbiede sig, forføiede sig derfor til <em>Absalon,</em> og sagde, at de maatte endelig strax paa Timen have Kongen i Tale. Da de nu fik til Svar, at Kongen laae og sov, forlangde de, at Man skulde vække ham paa Øieblikket. Nei, sagde <em>Absalon,</em> Skam faae den der nu vil forstyrre ham i hans søde Søvn! I kan jo sige mig eders Ærende, saa skal jeg nok rygte det hos Kongen. Nu kom de da frem med en Jammer-Klage over alt det Havarie de havde lidt, over Mangel paa Levnets-Midler, og Hjemveiens Længde, som endte med den Erklæring, at aldenstund det nu traf saa vel, at hvad der havde været Modvind ud, var Medvind hjem, saa vilde de ingenlunde forsømme den skjønne Leilighed til at komme heelskindet fra et unyttigt og mislykket Tog, før de sank med Skuden, eller døde af Sult. Tys, sagde <em>Absalon,</em> lad dog aldrig noget Menneske høre, at I har havt saa skammelig en Ting i Sinde; thi kommer det ud iblandt Folk, da er eders Navn for stedse brændemærket, og Man vil spytte jer i Øinene som Erke-Krystere. I tænker nok, at I har hittet paa en god Undskyldning for eders kvindagtige Frygt, men tager dog mærkelig feil; thi eders Skib kan godt gjøres ved, og her er Levnets-Midler Nok i Fiende-Land, som det er en smal Sag for os at samle. Men synes I kanskee, vi er for Faa, da skulde I betænke, at netop jo færre der findes om Kongen, des mindre kan Nogen, uskammet, ja uden at gjælde for Niding og Træl, forlade hans Banner i Uvenners Land! Ja, sagde den Ene, men jeg har netop hjemme en Forretning for Kongen, som er uopsættelig. </p>
		<p>Der <em>Absalon</em> nu saae, at han kom ingen Vei med det Gode, prøvede han med det Haarde, og bad dem betænke, at hvem der selv tog Hjemlov af Leding, havde efter Danske Lov ikke blot sin Boes-Lodd men Liv og Helsen forbrudt. Dog, ogsaa dette var forgjæves, Skrækken som nu engang var kommet i Blodet, stod ikke til at fordrive, Rystelsen var ulægelig, og <em>Hallandsfarerne</em> søgde deres Skib, kun for at sætte Seil til, uden at bryde sig om alle de Trudsler og Skjældsord hvormed <em>Absalon</em> i sin Forbittrelse ønskede dem Lykke paa Reisen. Siden da Kongen vaagnede, og hørde hvad skeet var, svor han paa, at havde de Kjeltringer bidt Hovedet af Skam, skulde de vist ogsaa faae deres Umage betalt!</p>
		<p>Nu blev da alle Skibs-Høvdingerne sammenkaldte til at mødes i Land, og raadslaae om Toget; hvor da Adskillige yttrede den Mening, at det var bedst, Man, uden videre at friste Lykken, vendte om; Ja, sagde Kongen, det Raad var meget godt, naar det kun lod sig følge, uden at gjøre Fædernelandet Tort, og Fienden krye; men Ulykken er, at Leier-Stedet vil forraade vi har været her, og Ingen vil da Andet troe, end at vi listede os bort, fordi vi ikke turde bie, og da jeg nu, naar Eet af To skal være, foretrækker Skaden for Skammen, maa jeg have hilst paa Fienden, før jeg vender. Betænker desuden, at kommer vi nu hjem med uforrettet Sag, da er vi ikke et Haar bedre, end de der fik Rystelse, og skjød saa Skylden paa de stakkels Skibe; thi vil vi være det, da maae vi overgaae dem ikke blot i Aare-Drag, men ogsaa i Sværd-Slag.</p>
		<p>Derpaa tog den nysomtalde Speider <em>Vetheman</em> Ordet, og raadte til at nærme sig <em>Rygen</em> med Flaaden, for da, eftersom Man fandt Indbyggerne belavede, enten at hærge i Mag eller vende i Tide, og hvad de fører i Skjoldet, sagde han, kan Man see paa Plov-Folkene, thi naar de troer der er Fred og ingen Fare, har de altid for Skik, saasnart de har pløiet den første Beed, da at lægge sig ned, og tage sig en Luur, og finder Man da Ingen sovende, kan Man være forsikkret om, de har mærket Uraad.</p>
		<p>Ja, sagde Kongen, hver Fugl synger med sit Næb, og saa gjør Vikingen her; men jeg maa anderledes vide, at tage min Høihed i Agt; thi det er aldrig enten hørt eller spurgt, at Danner-Kongen vendte Rygg for <em>Slaver,</em> og Skam faae Den, der vil være den Første, og plette saa ilde det blanke Skjold!</p>
		<p><em>Gnemer Falstring,</em> som ellers var anseet mere for en rask Karl end for et godt Hoved; tog nu Ordet, og hvad enten han nu havde sit eget Vid eller Kongens Skyts-Aand det at takke, kom han frem med et Indfald som fandt almindeligt Medhold, og gjorde derved Ende paa den store Tvivlraadighed, hvori hele Forsamlingen havde været bestædt. Hans Mening gik derpaa ud, at det var forvovent af saa liden en Hob at binde an med hele <em>Rygens</em> Mandskab, men derimod laae der et lille Land, som hedd <em>Barke,</em> og skildtes ved et smalt Sund fra <em>Rygen,</em> det kunde Man med ringe Møie udplyndre, hvor Faa Man saa var. Kongen, som var udmattet af Vagt og Bekymring, skulde kun gaae hen og lægge sig at hvile ud, til Dagen var af Himlen, thi saa var det den beleiligste Tid til ubemærket at komme i Land, og saa maatte Man kun tage sig i Agt, naar Man løb ind ad Sundet, som var baade smalt og grundt, at Man deelde sig og foer i Mag, da man ellers let baade kunde vække Folk med formegen Støi, og være hinanden i Veien paa Grundene! Hvad Underretning Man meer kan behøve, skal jeg, sagde han, nok see jeg kan skaffe.</p>
		<p>Da dette Forslag nu ogsaa var ganske efter Kongens Hoved, blev det, saasnart Aftenen kom, sat i Værk, og ved Indløbet til Sundet, afdeelde Man Flaaden saaledes, at der roede kun tre Skibe jævnsides, for at undgaae den Forvirring og Forsinkelse, der i Snevringen let kunde møde. <em>Gnemer</em> havde imidlertid passet paa som en Smed, og banet Veien for sine Landsmænd: havde snappet hele Vagten op, og kom nu seilende med den, til ikke liden Glæde for Kongen, som derpaa i Dagningen rykkede frem gjennem Skoven, og havde godt ved at plyndre Byer og Marker, da han kom aldeles ubemærket, medens Folk laae endnu i deres sødeste Søvn. Hvem der vaagnede op i Forskrækkelse, ved Hestenes Trampen, tænkde for det Meste, det var deres egne Hertuger, der kom farende, men kom ved Kaste-Spydene snart ud af den Drøm, og Nogle som rakde Hovedet ud, og spurgde, om det var <em>Kazimar</em> eller <em>Bugislav,</em> fik saa drøit et Svar over Nakken, at Mælet forgik dem.</p>
		<p>De Danske havde deelt sig i tvende Hobe, hvoraf Kongen selv anførde den ene, og <em>Absalon</em> den anden, som gjorde et stort Sving op i Landet, til de naaede et stort Kjær, der skildte dem fra de Kongelige. Hidindtil havde <em>Absalon</em> kun plyndret, men ikke brændt, fordi han var uvis om, hvor Kongen befandt sig; men nu saae han langt borte Ilden forkynde Kongens Nærværelse, og var da ikke seen til at følge Exemplet, og med lysende Lue gjøre sine Stalbrødre vitterligt, at ogsaa han havde havt Lykken med sig. Tilfreds med det Bytte Man alt havde faaet, vendte nu Hæren tilbage, og hvor langt der end var imellem begge Hobene, talede de dog flittigt sammen med de røde Tunger, deels for omtrent at holde Skridt, og deels for at Ingen skulde sige, de stjal dem ud af Landet. </p>
		<p>Imidlertid havde <em>Skjalm Skæggemand,</em> som var blevet tilbage for at passe paa Skibene, ladet dem roe ud af Sundet, hvor de vilde været i Fælden, dersom Fienden spærrede det smalle Gab, og da saa <em>Rygboerne</em> angreeb ham i Havnen, bemandede han nogle faa Skibe med hele Flaadens Bedækning, og holdt med dem Fienderne i Ave; men da han bestandig var bange for at være borte, naar Hæren kom tilbage, hvorved Indskibningen vilde forsinkes, nøiedes han med at slaae Fienden paa Flugt, uden videre at fortsætte Jagten. Angrebene blev derfor ved, og da Kongen, efter et af disse, kom til Stranden, saae han til sin store Forundring ingen <em>Skjalm,</em> og lutter tomme Skibe; men fik dog snart, ved hans Tilbagekomst, Lys i Sagen, skyndte sig om Bord, og lod strax hidse Seil, for at indhente den <em>Rygiske</em> Flaade. Det var imidlertid umueligt, da <em>Rygboerne</em> havde alt for stort et Forspring, og deres lette Skibe foer under Aareslag afsted som Pile, saa det var en baadeløs Jagt, der kun havde den Mærkværdighed, at paa et af de Skibe der seilede Kongens næst, sprang Styrmanden frem i Forstavnen med en saadan Helte-Mine, at Kongen fandt sig beføiet til storlig at berømme hans Kjækhed, og sluttede med den Anmærkning, at det Sølv er vel stædt som lægges udi Kæmpe-Haand.</p>
		<p>Omsider, da Vinden med Eet sprang om, maatte Kongen stryge Seil og vende, og havde Seiladsen været lystelig, saa blev nu ogsaa Roeningen mod Strømmen tilgavns besværlig, og hvad der endda var det Værste: nu tænkde <em>Slaverne</em> ei meer paa Flugt, men kun paa Kneb, skjød Gjenvei ad et Farvand som var de <em>Danske</em> ubekjendt, og lagde sig paa Luur i Bugterne. Da <em>Absalon</em> saae det, var han ei meer af dem der kappedes om at komme i Spidsen, men blev som en ægte Adelsmand tilbage for at holde sine Landsmænd Ryggen frie. Anderledes tænkde Mængden, thi, med Skam at tale om, forlod nu den største Deel af Flaadens Styrmænd deres Konge, saasnart de fik Øie paa Fienden, ja gjorde endog Seil, og da saae Man iblandt Andet, hvor Hjertet sad paa den Styrmand, som brystede sig nys i Forstavnen, thi nu øgede han Seilet, for med en Fart at komme bort. Havde Kongen roest ham før, saa fik Piben nu en anden Lyd, og det kom til at hedde: spildt er den Godhed Man bær for en Skrælling; men heraf skal Man lære, at under Egge kjendes først de Kjække.</p>
		<p>Forgjæves stræbde Man, paa allehaande Maader: ved Tegn saavelsom ved Raab, at kalde de flygtende tilbage, det var som om Skrækken havde gjort dem baade blinde og døve, og Kongen, som ærgrede sig meer over slige Venner, end over Fienderne, lod nu stikke bi, for at raadslaae med dem han havde tilbage. Der var imidlertid Ingen, som vilde ud med Sproget, førend <em>Absalon</em> tog Ordet, og foreslog, at lægge ind under <em>Hyth-Øe</em> igjen, til Vinden blev god; men det satte <em>Peder</em> sig imod, paa Grund af, som han sagde, at holdt saa Stormen ved, kunde de hverken komme hjem eller faae Undsætning, medens derimod Fiendens Magt vilde daglig voxe. Han raadte derfor til at gjøre Seil, kun med den Forsigtighed, at de raskeste Seilere tog Svøftet ind, for at Skibene kunde holde Flaade, og alle Mand, som det sømmede sig troe Stalbrødre, staae Last og Brast med hinanden. Her saae man da klarlig Alderens Indflydelse paa Tanke-Gangen, thi den Ene var her de blussende Kinders, den Anden de graa Haars Tolk, Begge tænkde, som de maatte; men med Rette foretrak Man <em>Peders</em> vise Raad for <em>Absalons</em> det raske!</p>
		<p>Ikke uden netop syv Skibe var der tilbage af hele den Danske Flaade, og de angrebes nu med rædsomt Hyl af de mylrende <em>Slaver,</em> som saae med Foragt paa saa liden en Skare; men det gik, som det pleier, at tomme Vogne rumler altid mest; thi da <em>Slaverne</em> mærkede de Danske Pile, holdt de paa Timen op at roe. Lidt efter trak de vel med Brasken deres Sværd, lod dem klirre flink paa Skjoldene, og ligesom passede Kniven paa Struben, for at see, om de Danske dog ikke maaske kunde døe af Trudsel; men ihvorvel de nu derhos greb støiende til Aarerne, og brølede som gale Tyre, saa lignede de dog dem selv, og tog Næsen til dem, saasnart de Danske Spyd begyndte at flyve dem om Ørene. Tredie Gang søgde de paa en ny Maade at kyse Livet af Fienden: ved meget ivrig at øse Vand paa deres krympede, soelbrændte Skjolde, og blokke dem ud paa Knæerne, som om det nu endelig skulde enten briste eller bære, ja enten det nu var af Griskhed paa Byttet eller af Skamfuldhed, greeb de sig denne Gang øiensynlig an, med Roeningen at sige; men det var dog mere for et Syns Skyld, end for ramme Alvor; thi Spydene kjølede, som sædvanlig, strax deres Hidsighed, og nu havde de faa Danske den Fornøielse af deres Standhaftighed, at forskaanes for videre Angreb, endskjøndt de ikke lod det mangle paa nogen Slags Haanhed, hvormed de tænkde at kunne ophidse Slaverne.</p>
		<p>Nu styrede Kongen sin Kaas ad Dannemark til, og havde det Alt i Sigte, da Vinden lidt efter lidt faldt saaledes af, at uagtet Skibet gik for fulde Seil, laae det dog om Morgenen hardtad paa samme Sted som Man var kommet til om Aftenen; men da han saae det, lod han gribe til Aarerne, og mødte saa snart <em>Æskilds</em> Skib, som tog ham paa, og førde ham til <em>Skaane.</em> De som havde holdt ud med ham til Pinds Ende, styrede derimod Alle til <em>Sælland,</em> og her var det, <em>Gamle-Peder</em> fik Lyst til at spille, den veltalende men dog ikke noksom udlærde Lurendreier <em>Rane,</em> et Puds, i det han forenede sine Fanger med en stor Deel af sine Roe-Karle, og stuvede dem i Løftingen, for at det skulde see ud som om han havde gjort en ganske overordenlig Jagt. Saasnart nu <em>Rane</em> saae <em>Peder</em> komme sig paa Siden, gav han sig til at skjælde sine Folk Huden fuld, fordi de ikke skyndte dem at øse Skuden lænds; thi han vilde lade, som hans Fartøi var læk; men til al Uheld svarede En af Folkene, saa <em>Peder</em> hørde det, at der havde jo ikke været Vands Taar i Kjølen, de sidste tre Dage. Det var et net Svar, sagde <em>Peder,</em> forstaaer <em>dine</em> Folk ikke bedre at belægge deres Ord! <em>Rane,</em> som imidlertid havde gjort lang Hals over i <em>Peders</em> Skib, og seet, at der sad kun Faa ved Aarerne, men des Fleer i Løftingen med Armene overkors, ærgrede sig nu over, at saa god en Fangst, som det lod til at være, var gaaet hans Næse forbi, og sagde derfor til <em>Peder:</em> ja jeg er ikke saadan en Lykkens Kjæle-Dægge som du, thi vilde jeg ikke gaae neden om og hjem, var jeg nød til at vende om i Tide. </p>
		<p>Om Høsten derefter gjæstede Kong <em>Valdemar,</em> med den <em>Sællandske, Skaanske</em> og lidt af den <em>Jydske</em> Flaade, Egnen om <em>Arkone,</em> hvor der faldt et anseeligt Bytte; men <em>Rygboerne</em> satte imidlertid med en stor Magt over til Halvøen, for at lægge sig paa Luur, og falde de Danske i Ryggen, naar de søgde Stranden igjen og skulde indskibe sig. De Danske var da allerede under Veis, men maatte gjøre Hold, for den tykke Taages Skyld, som nu faldt paa og forvildede dem, saa de vidste ikke ret, til hvad Side de skulde. Det var netop deres store Lykke, og banede dem Vei til en skjønne Seier-Vinding, thi <em>Slaverne,</em> som gik i Blinde, forvildede sig hardtad lige midt ind imellem dem, saa, da Taagen slog op, saae det ud, som om Slaget alt var begyndt. <em>Prislav,</em> der for en Tidlang siden var rømt fra <em>Slaverne</em> over til <em>Danmark,</em> kjendte aldrig saasnart sine Landsmænd, før han lod sin Hest gaae i Spring, og raabde: see, her er <em>Barbarerne,</em> som I saa længe have ønsket at møde, op nu, alle Dannemænd, og ærer, som Helte-Sønner, med Daad det Danske Navn! Ja, sagde Kongen, her skal <em>Slaver</em> finde Folk, som falde, før de flye. Hvor opsatte vore Landsmænd ogsaa ved denne Leilighed var paa Kampen, kan man deraf vide, at, trods gammel Vane, brød de selv deres Orden, og foer fra alle Sider ind paa Fienden, som da, uden at gjøre dem Seieren stridig, vendte Rygg ved første Anfald. Under dette indtraf ellers den Besynderlighed, at to af Kongens Ryttere kom til at støde saa forkeert paa hinanden, at de fløi af, begge To, hvorover Kongens Hest styrtede med ham, og han faldt saa haardt, at hans venstre Albue gik lukt gjennem Skjoldet ned i Jorden. <em>Absalon</em> sad alt paa Springet at fare ned og hjelpe ham, men Kongen vinkede med Haanden ad ham, at han skulde kun lade det være, ligesom han vilde sige: jeg reiser mig bedst ved Fiendens Fald. Det viste sig da ogsaa snart, at det var <em>Slaverne</em> der skulde ængstet sig over Kongens Fald, thi det var dem det spaaede et hurtigt Nederlag for Røver-Kjøb. De lod sig nemlig, som sagt, den Dag, drive og slagte som Kvæg, uden Kamp, og foruden alle dem, der sprang over Klingen, fandt ligesaa Mange deres Grav i Bølgerne, i det de over Hals og Hoved kastede sig i Vigen, for at svømme tilbage den Vei de var kommet. En Deel vilde vel være klogere, og vadede kun saalangt ud i Stranden, at de stod i Vand til Halsen; men selv det var dog kun Galgenfrist, thi de Danske, som heller ikke havde Vandskye, fulgde dem i Hælene med Bane-Saaret. Tilsidst, da alle de Andre havde faaet deres Livsbrød, saae Man endnu, langt ude, en Rygboe staae ene, som syndes at skulde gaae Ram forbi, da Ingen ret turde vove sig saa langt ud paa Dybet; men det kunde <em>Absalon</em> ikke fordrage, og sukkede Folket paa ham, ved at sige: jeg skulde dog ikke troe, Folk! at den <em>Rygboe</em> er saa lang, at vi jo har en Karl, der kan maale sig med ham, og hvor han kan bunde, kan vi da vel med. Nu var det sagtens godt at see, at <em>Rygboen</em> maatte have fundet en Steen under Vandet, som han stod paa, men ikke desmindre fandtes der dog Een, som ikke vilde lade sig lumpe, men heller vove sin Trøie, end gjøre <em>Absalon</em> imod, og det var hans egen Broder <em>Æsbern,</em> som, da de Andre krympede sig, vadede ud i de blodige Bølger, med Harnisk paa, og lod <em>Rygboen</em> smage sit Glavind. Nu gjaldt det kun om at slippe vel i Land, men da <em>Æsbern</em> vendte sig, gik Benene fra ham, og han sank til Bunds, saa, havde der ikke været gode Venner i Nærheden, havde han aldrig meer seet Dagens Lys, og selv nu var der Fare paa Færde; thi <em>Ole,</em> som strax gav sin Hest af Sporerne, kom vel derud, hvor <em>Æsbern</em> var, og fik ham i Nakken, men var selv paa et hængende Haar derved styrtet hovedkuls af Hesten, og gav saa Slip, da han fandt, Man er aldrig sin Ven saa nær, Man er sig selv jo nærmere, og maa, naar det kniber, dog spare paa sit Liv, da Man har kun det samme. En vis <em>Niels,</em> som nu tog Mod til sig, og reed ud i Dybet, havde samme tynde Lykke, og, da det kom til Stykket, samme Ømhed for sit Liv, som <em>Ole,</em> saa omsider blev det dog Fodfolket der maatte ud og redde Helten. Hvem der saae ham, da han kom paa Landet, antog ham vel for steendød, thi alt det Vand der var løbet i ham havde stemmet Aande-Drættet; men da Man havde rullet ham enstund, saa Vandet væltede ud, begyndte han dog at slaae Øinene op, skjøndt han endda ikke mægtede at sige et eneste Ord. Først ved at svøbes ind i gode Klæder blev han saavidt optøet, at han kunde røre Lemmerne og fik sit Mæle, men Blodet kom dog saa seent i Omløb, at endnu den hele Dag var han bleeg som et Liig. </p>
		<p>Dog, <em>Æsbern</em> var ikke den eneste Danske Rytter, hvis Daad bør ihukommes, thi der var en Anden, som, da <em>Rygboerne</em> tog Flugten, saaledes forhastede sig i sin Ivrighed, at han kom Ene midt ind imellem Fienderne, og lod ikke desmindre haant om, paa deres Opfordring, at overgive sig, men sprang af Hesten, og vilde heller i dyre Domme sælge sit Liv, end kjøbe det som en Tigger. Fra alle Sider stimlede da <em>Slaver</em> sammen for at knuse ham, men sank i Snese-Tal, saa fort som de kom, for hans vældige Arm, til han omsider, bedækket med Saar, som en udmattet Løve, segnede ædelt paa Skruen af Liig, som hans Sværd havde røglet. Ære med hans Minde, der ved sin herlige Daad ikke blot erhvervede sig en saadan Liig-Skare af Fiender; men slog endog de Efterlevende med dyb Forbavselse, saa de <em>Slaver,</em> der var Vidner til hans Helte-Gjerning, ei nogensinde vovede at skifte Hugg med Dannemænd!!</p>
		<p>Den Skade, <em>Rygboerne</em> fik paa dette Tog, havde de endnu ikke forvundet, da de, Aaret efter, hørde, at de Danske rustede sig paa Nye, og afsendte derfor en meget veltalende Mand, ved Navn <em>Dumber,</em> for at bede om Fred. Nu var det paa den Tid Skik, baade hos de <em>Danske</em> og <em>Slaverne,</em> at naar der kom en Gesandt i Ledings-Tid, beholdt de ham hos sig, til Toget var endt; thi kom han tilbage under saadanne Omstændigheder, syndes de, han havde mere været en Speider end et Bud. Desaarsag lod <em>Absalon,</em> da <em>Dumber</em> kom, hans Folk bringe i Land, og besørgede dem fri Fortæring, til han kom igjen, men tog saavel Skibet som <em>Dumber</em> med sig, didhen hvor Kongen laa med Flaaden. Toget gik imidlertid i Langdrag, formedelst vedholdende Storme, saa <em>Jyderne</em> havde maattet bryde Laget, af Mangel paa Levnets-Midler, dersom ikke <em>Sællandsfarerne</em> og <em>Skaaningerne,</em> der vilde nødig miste saa gode Stalbrødre, havde været saa kjærlige at dele deres Forraad med dem. Hvad <em>Dumber</em> imidlertid ved denne Leilighed skrev sig bag Øret, var at Fyenboerne, skjøndt de havde Mad: Guds Gaver, dog ikke vilde overlade deres Naboer saameget som en Mundfuld, og det gjorde, at han som hidindtil havde tigget om Fred, nu kun forlangde den paa hvad han kaldte billige Vilkaar, og bad <em>Absalon</em> desangaaende være Mægler hos Kongen. Da nu <em>Absalon</em> spurgde, hvad Sikkerhed han i saa Fald vilde stille, sagde <em>Dumber,</em> at han vilde bekræfte sine Forsikringer ved at kaste en Steen i Vandet, og derved ønske, at de maatte synke som den, hvis de brød deres Ord. Da nu imidlertid <em>Absalon</em> svarede, at Sagen var for alvorlig til at kunne afgjøres med saadanne overtroiske Narre-Streger, og forlangde idensted Gidsler, saa kan man tænke, hvor dumdristig <em>Dumber</em> var blevet, at han forlangde det Samme. Nei, Tak, sagde <em>Absalon,</em> mærkelig stødt, <em>Rygboerne</em> har før ikke blot maattet give os Gidsler, men Skat og Skibe til, uden at Nogen kan mindes, at <em>Danske</em> af Sligt til <em>Rygboer</em> gav enten Lidt eller Stort. Ja, sagde <em>Dumber,</em> men er Du virkelig saa klog en Mand, som Du vil gjælde for, saa lægger Du nu flittig Mærke til og mindes hvad jeg har at sige. Hvo ret vil regne, kommer vel ihu, at Tiden skiftes udi trende Dele, men de tvende gaaer han dog i Tankerne saa løselig forbi, og tager derimod den Tredie særdeles i Betragtning: det Forbigangne husker, det Tilkommende seer han i Møde; men det Nærværende betænker han. Daarer kalder jeg derimod dem, som glemmer det nærværende Øieblik over den Snee, der faldt i Fjor, og den Høst de venter ad Aare, griber efter hvad der flyver i Luften, og taber derved hvad de havde i Haanden, og sandt at sige, synes mig, Du har en Rem af Huden, med alle de unyttige Sorger, Du gjør Dig; thi Du fordyber Dig saaledes i Stirren paa Skygge-Billeder fra Hedenold, og i Grublen over Fremtids Mueligheder, at Du aldeles overseer hvad der ligger Dig lige for Næsen og er næst forhaanden. Men hvad kan det dog hjelpe, med alle de Borge Du bygger i Luften, paa de gamle, kronede Dages blotte Ihukommelse? hvad er et Haab, som grunder sig kun paa Minder om det Forsvundne, og gjør dig blind for Tidens nærværende Skikkelse! Jeg indrømmer gjerne, at fordum var <em>Daner</em> os overlegne, men nu har Bladet vendt sig, nu skjænker Lykken os de velsignede Smiil, som før oplivede eder, og vi har derved nu opsvunget os til den herlige Høide, hvor Man før saa eder bramme. Saa stod der skrevet i Skæbnens Bog om de skiftende Tider, at vi skulde arve <em>Dannemarks</em> Lykke; vores Overmænd i Kraft og Held det har I været engang, men eders Overmænd det er nu vi og desuagtet vil Du, opblæst af Oldtids Vind, omgjøglet af urimelige Lykke-Drømme, blind for det Nærværendes friske og levende Farver, foreskrive os, hvad der, saa til Dags som nu, vilde sømme sig bedre for os at æske end at yde. Af os overfarne med Herreskjold, nedtrampede af vore Strids-Mænd, ligge eders Marker øde og golde, har hverken Folk eller Fæ, medens vort Land, dyrket som en Have, neppe kan føde den mylrende Vrimmel, det selv frembragde, og dog, endskjøndt Du nødvendig maa see, at vi bær i alle Henseender Prisen, dog anseer Du os for uværdige til at staae, jeg vil ikke engang sige, paa den høire, men endog blot ved Siden af eder! <em>Nu</em> at ville kræve Skat af os, det er en Daarlighed, men bie til I har naaet vores Held, og vi hjemsøges af al den Ulykke, under hvilken I nu sukke, da er det Tid! </p>
		<p>Denne <em>Dumbers</em> lange Tale besvarede <em>Absalon,</em> skjøndt det kogde i ham, gandske koldt med et Par Ord, og rygtede saa Ærindet hos Kongen, men hvad der dennesinde gjorde Udslaget, var Havets bestandige Oprør, thi derved gik omsider hele Toget overstyr.</p>
		<p>Hvor lykkelig nu end Kong <em>Valdemars</em> forrige Tog havde været, fandt han dog, at <em>Slavernes</em> Undertvingelse var et Stykke Arbeide, han ikke med sine egne Kræfter kunde overkomme, og bad desaarsag Hertugen i <em>Sachsen,</em> for gode Ord og Betaling, at forene sine Vaaben med ham, en Bøn som Hertugen, der baade havde et godt Øie til en stor Sum Penge, og til Nabo-Landet, der laae ham særdeles bekvemt, ikke nænde at afslaae. </p>
		<p>Derpaa bad Kongen <em>Absalon</em> tage det deilige Drage-Skib, han havde faaet forærendes af sin gode Ven: Kongen i <em>Norge,</em> bemande ham det med <em>Roskildske</em> Søefolk, og saa støde til Flaaden paa den sædvanlige Samlings-Plads; men da <em>Absalon</em> kom til Havnen ved <em>Iis-Øre,</em> maatte han, for Uveirs Skyld, blive liggende der en Tidlang, og det gik ham til Marv og Been, at han, som altid pleiede at tage Luven fra de Andre, og være den første paa Pletten, skulde nu, som en Nølepotte, komme drattende bagefter. Som han nu en Aften, skamfuld og vranten, havde lagt sig til at sove i Løftingen, fik han i Drømme en Anelse om Mags-Veir; thi det kom ham for, som han blev ført i Land af Een, hvem det var, og fandt der Biskop <em>Toke</em> fra <em>Børglum,</em> som gik enstund og spadserede med ham ved Stranden, og befalede ham saa at lægge paa Hjerte og drages til Minde, hvad han nu fik at høre. Derpaa istemmede <em>Toke,</em> første, anden og tredie Gang, det Vers, man synger Jule-Nat, og bad <em>Absalon</em> høre vel efter, hvordan det lød. Dette Syn stod endnu saa lyslevende for <em>Absalon,</em> da han vaagnede, at han slet ikke kunde faae i sit Hoved, at det var kun en Drøm; men tog det for Sandhed, og tvivlede slet ikke paa, at den Hjelp og Forløsning, som i Søvne var ham lovet <em>næste Morgen,</em> jo skulde betyde en god Seilads. Derfor, skjøndt Stormen endnu var lige stærk, befalede han <em>Astraad,</em> som var Høibaadsmand paa Konge-Skibet, at gjøre klart til at lette, og, medens han endnu sad ved Davre-Bordet, kom <em>Astraad</em> med den Efterretning, at Stormen faldt af, hvorpaa Absalon befalede ham, strax at vinde Seil, lægge ud af Isøre-Gab, og da, eftersom Vinden blæste, enten løbe Vesten eller Østen om Landet. Imidlertid stræbde en Deel af Orlogs-Flaaden, som var lagt ind i samme Havn, ivrig at benytte Magsveiret; men det var saa godt som spildt Uleilighed, thi hvert andet Øieblik sprang Vinden om, var snart i Øster og snart i Vester, ret som den vilde holde dem for Nar; og det mener jeg, vor Herre havde sin Haand i, for at Absalon ikke som en Sinketot skulde komme ene drattende bagefter. Man er saa meget mere nødt til at slutte saaledes, da, saasnart Absalon kom til, var det forbi med alle de Drivskyer, der hidindtil havde forstyrret Seiladsen, og Man fik idensted ypperlig Bør med en staaende Vind lige til <em>Masnet,</em> hvor Kongen laae. Dog maatte Absalon lægge op underveis, for at faae sat en ny Planke ned i Kongeskibet, som var blevet saa ilde tilredt i Stormen, at det nær var kuldseilet; men saa vandt det ogsaa derved ikke blot i Styrke men i Skjønhed tillige, thi Absalon lod med det Samme begge Stavnene pryde med Guld-Knappe.</p>
		<p>Da Kongen nu fik Flaaden samlet, stævnede han over til Pola, og angreeb Slaverne fra den ene Side, medens Tydskerne brød landveis ind fra den Anden, og det lykkedes saa godt, at, alt imellem, havde begge Hærene hinanden i Sigte.</p>
		<p>Da blev engang nogle Tydske Ryttere, som havde vovet sig for langt ud paa Foer-Tægt, lumskelig overfaldne og nedhuggede af Slaverne; men deres Stalbrødre biede ei længe, før de hævnede Skade, og det paa en Maade som gjør baade deres Snildhed og Tapperhed Ære. De lod nemlig, som om de ogsaa blot var paa Fodrasering, havde deres skidne Kitler oven over Harnisket, og gav sig til at meie, indtil de saae Hertug <em>Nuklet</em> med en Trop <em>Slaver</em> bryde frem af sit Smuthul, for at nedsable dem; men da var de heller ikke sene, at komme til Hest, kastede Leen, greeb til Sværdet, og huggede Fienderne sønder og sammen. Med <em>Nuklets</em> Hoved paa en Stang vendte de tilbage til Leiren, og skjænkede begge de forbundne Krigshære et glædeligt Syn. <em>Nuklets</em> Søn <em>Prislav,</em> som for sin Kjærlighed til Christendommen var udjaget af sit Fædreneland, og opholdt sig nu hos de Danske, sad just ved Aftens-Bordet, da Man fortalde ham hans Faders Skjæbne, hvorpaa han strax holdt op at spise, og sad et Øieblik med Haanden under Kinden, men udbrød saa: ja, speile sig i ham hver Guds-Foragter! Dermed slog han Det af Tankerne, og fortsatte Maaltidet med sin sædvanlige Munterhed. Saaledes gav han paa een Gang et stort Beviis paa Sjæle-Styrke og et endnu større paa inderlig Hengivenhed til Christendommen, i det han ikke længer erkjendte ham for sin Fader, der laa i aaben Feide mod Sandhed. Han teede sig som en Helt, og udtrykde sig som en Christen, overladende til Enhver hvad han fandt sig drevet til mest at beundre. Ikke heller gjorde Faderens Død ham mere øm over Fædrene-Riget; thi han vedblev med Raad og Daad at understytte begge Magterne, for hvem dog Krigen gjorde det til Rov.</p>
		<p>Nogle Dage efter <em>Nuklets</em> Fald havde <em>Valdemar</em> en Sammenkomst med Hertug <em>Hendrik,</em> som viiste sig ved denne Leilighed i al sin Glands; thi <em>Absalon</em> var den Eneste af hele Kongens Følge der havde den Ære at spise med i hans Telt, og hvad det ikke var et Herre-Maaltid ved de mange forskjellige Retter, hvormed der beværtedes, saa blev det for Alvor et saadant, ved den Mængde store Hanser som her gik for Borde, og det egenlig blot for et Syns Skyld; thi Nytten de gjorde, var meget fiin. Kong Valdemars øvrige Følge fik vel ogsaa Mad, men ved et andet Bord.</p>
		<p>Kort efter dette Besøg, indtraf der nogle farlige Omstændigheder, som gjorde det meget magtpaaliggende for <em>Valdemar,</em> at faae at vide, hvor han kunde træffe <em>Hendrik,</em> hvem han nødvendig maatte tale med, og til at fare dette hans Ærende behøvede Valdemar en forstandig Mand, der kunde bringe ordenlig Besked; men Den maatte han lede om; thi den Enes Hest var blevet halt, den Andens havde tabt en Skoe, Ingen havde Mod paa en Færd som der var Fare ved, og søgde derfor kun, saa godt som mueligt, at besmykke sin Feighed. Imidlertid kom <em>Absalon</em> tilbage fra Skoven, hvor han, efter Sædvane, naar der ikke var Andet at bestille, havde været ude og hugget Gavn-Tømmer, og ham spurgde man aldrig saa snart: om han vilde ride Kongens Ærinde, førend han paa Timen sagde Ja. Da han nu selv havde Lov til at udnævne sine Følge-Svende, valgde han for det Meste kun sine egne Svogre og Frænder; thi, tænkde han: før svige dog de Svorne end de Baarne! Den mægtige Hertug <em>Nuklets</em> søn <em>Prislav,</em> som Faderen havde fattet Mistanke til og jaget paa Porten, fordi han havde ladet sig døbe, og som havde Kong <em>Valdemars</em> Syster, var nu herinde, baade for sin prøvede Troskabs og for Svogerskabs Skyld, forlehnet med store Godser paa Øerne, og han, som kjendte Egnen i sit Fødeland, tilbød sig ved denne Leilighed at være Veiviser.</p>
		<p>Saa foer da Absalon afsted, og fik talt med Hertugen, som da bad ham blive Natten over, men det vilde Absalon paa ingen Maade, thi deels, sagde han, er Kongen alt for bekymret for os, til at vi skulde blive et Øieblik længer borte, end høist nødvendigt, og deels ligger Flaaden paa en aaben Red, udsat for alle Vinde. Efter saaledes at have retfærdiggjort sit Hastværk, steeg han til Hest i Aften-Rusket, men strax gik da En af de fornemste Sachser af sig selv til Hertugen, og forestillede ham, at blev de Danske Gesandter ikke Fleer i Følge, var de uden Redning forlorne; men, blev han dristig ved, det er da ogsaa en evig Spot og Skam for Dig, under saa farlige Omstændigheder, at affærdige saadanne Hæders-Mænd, Faa som de er, uden gode Ledsagere. Hertugen lod nu de Danske kalde tilbage, og tilbød dem et klækkeligt Følgeskab; men havde Absalon været for stolt til at blive Natten over, var han det nu ikke mindre til at modtage Følgeskab, og satte en Ære i heller at vove sin egen Trøie, end laane Rustning af fremmede Folk. De kom imidlertid ikke ret langt fra Hertugens Leir, førend <em>Prislav</em> bad alle Mand standse i Farten, og sagde: havde jeg staaet for Styret i Aften, vilde jeg fundet, vi var for Faa til at frabede os Følgeskab; thi det er ikke Feighed men Forsynlighed som raader altid heller at være i Visse end i Vove, det er den bedste Kjækhed som der er mindst Dumdristighed i, og Vovehalse-Mod er daarligt Gods. Nu vilde det imidlertid være en Skam selv at forlange hvad vi, da det tilbødes, kimsede ad, og der er da ikke andet for, om vi skal reddes, end at tage Mod og Mands-Hjerte til sig, og stole paa, at Fortvivlelse kan stundom gjøre Underværker. Kommende ihu, hvad Dannemænd egner, maa det være vort stadige Forsæt, med Sværdet at bane os Vei, enten til Hjemmet, eller, som Helte, der faldt paa Ærens Seng, til et stort og udødeligt Navn!</p>
		<p>Velan! sikkerlig har Fienden sporet vore Heste, og sikkert lurer han paa vor Tilbagekomst; men I maa heller vælge Død end Fangenskab, thi Man vil i Eder see min Faders Banemænd, og mine Brødre vil ansee det for et Offer de skylde hans Ihukommelse gjennem de grusomste Pinsler at lade eder smage Døden i sin hele Bitterhed, saa her gjælder det aabenbar, heller dog gaae med sit Liv i sin Haand, end lægge det i Bøddelens. Troe mig, jeg raader eder, som en Ven, paa Eders Bedste, og taler ikke af Frygt for hvad mig selv kan times; thi mod en Mand af min Herkomst løfter ingen Slaver Haand. Saa beder og besværger jeg eder da ved den høieste Gud, i Himmelen sidder, og ved det <em>Danske</em> over al Verden høilovlige Navn, at I nu lade ei Svaghed og Frygt men Mod og Mandhaftighed kjende!!</p>
		<p>Denne <em>Prislavs</em> Tale blev modtaget af Alle med høirøstet Bifald, og derpaa sagde han, at nu var han slet ikke bange, da Kæmpe-Ild spaaer Helte-Glands, og tvivlede saa meget mindre om Seiren, som Slavernes Angreb var sjelden saa farligt, som det saae ud. Imidlertid ordnede han Toget saa, at Ungersvendene, som var kun let bevæbnede, udgjorde Mellem-Leddet, med fuldberustede Karle paa begge Sider, og hele Troppen deelde han i tvende Hold, som immer kunde have Rygstyd af hinanden, og gav strax Toget en større Anseelse, saa Fienden kanskee betænkde sig paa at angribe. I øvrigt raadte han dem at fare frem med Gny, og kvæde høirøstet, Vise paa Vise, for at Fienden kunde tænke, det gik med dem, som Man siger: Mængden gjør modig.</p>
		<p>Udfaldet viiste, at Raadet var godt, thi uden al Forhindring naaede de Flaaden, hvor Kongen havde været meget bekymret, da han syndes, som Alle hvem der længes, at det var en umaadelig Tid det varede førend de kom. Han bebreidede sig da selv at have udsat dem for saa megen Fare, og havde, for at slukke Sorgen ned, sat sig til at læse i en gudelig Bog; men saasnart han hørde, de var kommet, undte han strax sine Øine den Hvile i Søvnens Arme, de længe forgjæves havde blinket efter.</p>
		<p>Den Danske Flaade satte nu sin Kaas hen til <em>Gudager</em>-Floden, hvor dog Kongen maatte ankre med sin Drage udenfor, da der var saa grundt i Mundingen, at ingen uden Smaaskibe kunde flyde over. Saa løb da Absalon op ad Aaen med den Deel af Flaaden som ei stak for dybt, men da han naaede den store Søe, der er, fandt han Gabet spærret med fiendtlige Skibe, og da de Danske stræbde at sprænge Kjæden i det ubekjendte Farvand, kom deres Skibe paa Grund, uden at det var mueligt ved Aare-Hjelp igjen at faae dem flotte. Man sprang desaarsag ud og trak dem af Grund, uden at lade sig forstyrre af Spyd-Regnen fra de Slaviske Skibe; men da omsider en stor Deel Slaver sprang ud og gik dem paa Livet, maatte de tidt hovedkulds fare om Bord, og ved den Leilighed, strømmede der engang saa Mangfoldige op paa det ene af Prislavs Skibe, som var de første der slap ind, at det flakdes midtad. Saasnart den Danske Flaade kom ind i Søen, rømmede Barbarerne deres Skibe, som da faldt i Seiervindernes Hænder, og derpaa kom Raden til Landsbyerne omkring Søen, som lagdes i Aske.</p>
		<p>Da Absalon om Natten kom tilbage, traf han Kongen endnu vaagen, thi han havde ikke kunnet faae Søvn i sine Øine, af Bekymring over den langvarige Uvished, hvori han var stædt; men nu blev han da overmaade glad, skikkede sin Drage hjem til Dannemark, og gik ombord paa et mindre Skib, der passede til disse Farvande. Selv kom han nu ogsaa op til Søen, udskikkede <em>Sune</em> med to Skibe paa Jagt omkring i Krogene, og seilede saa ind til <em>Rostok,</em> som han fandt forladt af Indbyggerne, og afbrændte da i al Mag, tilligemed <em>Billed-Støtten,</em> som hos dette overtroiske Folk nød guddommelig Tilbedelse.</p>
		<p>Herpaa slog Kongen en Broe over Floden til Hertug <em>Hendrik,</em> med hvem der var berammet Sammenkomst, og som nu indfandt sig i Spidsen af sin Hær; ved hvilken Leilighed <em>Bernhard,</em> der gik for <em>Nuklets</em> Bane-Mand, var ombord hos <em>Prislav.</em> Det saae Nuklets anden Søn <em>Peibislav,</em> som stod paa den anden Aabredd, og skjældte da sin Broder skammelig ud, som den der, trods Blodets Røst, pleiede Venskab med sin Faders Morder; men dertil svarede <em>Prislav,</em> at han ansaae det for en Velgjerning at være skilt ved en Fader, som var Guds Fiende, og vilde ingenlunde hedde Søn af den, der vitterlig var Fader til saa megen Udaad.</p>
		<p>Imidlertid udbredte sig pludselig det Rygte, at den <em>Rygiske</em> og <em>Pommerske</em> Flaade havde forenet sig, og agtede at spærre Udløbet, og, paa <em>Hendriks</em> indstændige Formaning, begav da Kongen sig strax ud af Floden; men da Man slet intet saae til Fienden, hittede Man paa en List for at lokke dem i Fælden, da der ingen Tvivl var om, de jo laae paa Luur et Sted og vilde passe deres Snit. Kongen gav nemlig en vis <em>Maagens</em> det Hverv at gaae i Land, og stikke Ild paa de Bønder-Byer, der laae ved Stranden, i det Haab, at Slaverne da skulde tænke, den hele Danske Hær var i Land, og bryde frem af deres Smuthuller, for at ødelægge Flaaden. De løb ogsaa virkelig i Fælden, thi saasnart Rygboerne blev Røgen vaer af de brændende Byer, tænkde de, at Flaaden laae værgeløs, og skyndte sig afsted for at gjøre den til Bytte; men, skjøndt Kongen havde befalet Krigsfolket at holde sig skjult inden Borde, til Man havde Fienden vis, var der dog Nogle, som Intet vidste af den Anordning, og røbede derfor ved deres Ilfærdighed det Hele, medens det endnu var Tid for <em>Rygboerne</em> at vende om og tage Flugten. Vel lagde Man nu paa den Danske Flaade alle Aarer om Bord, for at hente dem ind; men det var umueligt at hinde dem, saa overmaade raske Seilere som de var, og da det desuden var meget hedt den Dag, løb de fleste snart i Havn med deres Skibe, slog Tjeldingerne op, og tog deres Magelighed i Agt. Imidlertid kom Ærkebispen af <em>Lund</em> seilende, og da han saae Tjeldingerne oppe ved høi Middags-Tid, kunde han ikke bare sig for at give baade Store og Smaa en Snert, ved at sige: ja, det var en anden Sag, Godtfolk! her ligger altsaa Kroppene begravne til de Sjæle, der skulde været paa Færde i Dag! Det kunde Folk forstaae, var det Samme som at sige: de Lade og de Fede har Ondt i Hede, og skammede sig som Hunde, hvorpaa Kongen, halv i Vrede, fordi han fik selv en Rem af Huden, men dog tillige med den Følelse, at det var en Ørefigen, Man havde ærlig fortjent, tog Ordet, og sagde: ja, ja, vi staaer dog i <em>aaben</em> Begravelse! Nu kom da Tjeldingerne ned med en Fart, og Seiladsen gik ad Rygen til, hvor Man i hele to Dage blev ved at plyndre paa den søndre Side, og seilede derpaa til <em>Valung.</em> Her lavede Man sig til at tage mod Rygboerne, som Rygtet sagde, var underveis, og ved denne Leilighed var der en Dansk, som, i fleres Paasyn, huggede Enden af sin Spydstage, for at den kunde blive deshandeligere i Kampen, og nu gjorde alle de Andre det Samme, til der blev som en heel Veddkast af lutter saadanne Stumper.</p>
		<p>Det var imidlertid ikke Krig men Fred Rygboerne nu pønsede paa, og <em>Dumber</em> blev atter afsendt for at underhandle med de Danske; men da han kom ned til Stranden, var alle Mand om Bord, og det nyttede ikke han gjorde Blus, for dermed at betegne sit Ærinde; thi Absalon forbød strængelig at afhente ham, da det ellers kunde lade, som de Danske var ligesaa syge for Fred som Rygboerne. Der var da nu ikke Andet for, end at <em>Dumber</em> maatte selv roe ud til Flaaden, hvor han da, ved sin Tolk, gik om Borde med Absalon, at han maatte endelig skaffe dem Fred hos Kongen, imod at de stillede Gidsler for deres Underdanighed! Absalon lod imidlertid, som han slet ikke kunde forstaae hvad Talen var om, og gav sig til at regne alle de Danske Øer op, hvis ødelagte Forfatning <em>Dumber</em> forleden havde kastet ham i Næse.</p>
		<p>Skjøndt Dumber nu mærkede, at han fik intet Svar paa sin Tiltale, men skulde blot søbe af hvad han havde brokket i, lod han sig dog ikke deraf forskrække, men tog omtrent saaledes til Orde: Ærværdige Herr Biskop! det er ikke uden skjellig Grund, at vi fremfor alle Andre søge dig paa Haand; thi hvem skulde vi snarere vente Bistand af, end Den, hvis Farfader i gamle Dage skjænkede os Fred med Dannemark, og var som en Konge iblandt os. Da nu Ingen af hans Sønner er i Live, falde vi med ydmyg Bøn hans Sønnesøn til Fode; thi saalænge der er Hjelp at faae hos vor gamle Velgjørers Afkom, holde vi os kun til den, og har vi end paa en Maade forbigaaet din ældre Broder, er det dog ingenlunde fordi vi miskjende hans fortræffelige Egenskaber; men kun fordi din høie Stand og Værdighed giver dig Fortrinet.</p>
		<p>Sagen er nu denne: saalænge de Danske selv var enige, opførde vi os som deres troe Undersaatter; men da I begyndte at hvæsse Sværd mod hinanden indbyrdes, og Riget blev en Tumle-Plads for herskesyge Medbeilere til Thronen, da fandt vi naturligviis, at Enhver er sig selv nærmest, reev os løs, og vilde heller være uden for det Hele, end tage nogen Deel i den afskyelige Tvedragt. Har vi da nu ogsaa paaført Eder Krig, saa var det jo dog til eders eget Gavn, som Man siger for et gammelt Ord, at Hunde gjør Sviin saatte; thi derved lærde I at sætte Priis paa Enighed, og vende de Vaaben imod os, I havde hvæsset mod hinanden, saa vi opoffrede os paa en Maade selv, for det almindelige Bedste.</p>
		<p>Da det nu saaledes var os som forhindrede Rigets Ødelæggelse, burde I mindre see paa Skinnet end paa Virkeligheden, og betragte vore Vikings-Tog som et Venne-Stykke, hvormed det ikke nær var os saa meget om Byttet at gjøre, som om at befordre Fred og Enighed i Landet. Og nu, da vi har opnaaet vor Hensigt, at gjøre Ende paa de afskyelige Borger-Krige, og have billig Fordring paa eders Taknemmelighed, nu vil I udelukke os fra det Fredens Tempel, hvor I Alle have lært at mødes broderlig, men kun efterat vi havde aabnet eder Indgangen, og banet eder Veien! Hvordan kan det dog være, at Mænd, som staae i Rye for Viisdom, ei bedre veed at skjønne paa Fortjenester, da det er soleklart, at vi paa den allerfornuftigste Maade have rettet eders Vildfarelse!!</p>
		<p>Ogsaa paa denne Tale svarede Absalon blot med en Opregnelse af Danmarks ødelagte Egne; men da sagde <em>Dumber:</em> det er forgjæves at Du, som ellers altid gjerne laaner Øre til Betrængtes Bønner, vil gjøre en Undtagelse med os; thi Du afviser os aldrig saa tit, vi komme jo igjen, og hænge ved som Borrer, ja som Børn, der klynge sig fastere til Moderen, jo meer hun tugter dem! Finder I, at vi endnu er ikke noksom straffede, velan; saa styrer eders Harme paa os efter Hjertens Lyst! vi taale Alt: hærge I Markerne, brænder I Gaarde, sløifer I Byer og slagter I Folk; kun Bønner sætte vi mod eders Brynje, slaae ei vor Lid til Sværd, men kun til eders Naade! Er det Blod, I tørste efter, da række vi jo selv vore Halse mod eders Sværd; og drives I af Herske-Syge, kan I jo ei forlange meer, end at vi give os i eders Vold! Blodhunde maatte det være, som ei gjerne vilde spare dem, der kaste sig i Støvet, og kun Daarekiste-Lemmer kan ville kjøbe det i dyre Domme, som er til Fals for et Ord!</p>
		<p>Vel mærker jeg, du mindes vor forrige Samtale, da jeg spottede med Danmarks øde Steder, og har sat dig for, som jeg sagde, ei at handle om Fred, før I har maalt os Skjeppen fuld, saa det gaaer lige op; men aldrig stædte nogen Mand sin Klogskab værre, end jeg gamle Tossehoved min, den Gang jeg saaledes, til vor egen Skade, gjorde Fienden viis, uden at det faldt mig ind, det var saa lydhør og saa letnem en Discipel, jeg holdt Skole for. O, gid jeg dog havde sluddret det barnagtigste Tøi af Verden, istedenfor at komme frem med al den Klogskab, som var dig saa haard at døie, og som jeg nu vilde ønske, var i mig igjen! Dog, fandt du den Gang, det var værdt at mærke mine Ord, og nemme min Tale, saa find nu det Samme i Dag, da jeg beder dig betænke, at jo Fleer af os I ødelægger, des Færre har I til jer Tjeneste, saa I fortære eders Kraft og svække eder selv, ved at fordærve os. Har I ikke faaet Hevn Nok over os endnu, velan! saa sæt os paa Spil imod eders Fiender! tabe vi, da har I snart udsørget over os, og vinder vi, da har I Seieren for Røver-Kjøb, ja, hvordan det end gaaer, maae I dog være vel fornøiede; thi falde vi, da faae I Hevn, og staae vi os, udvides eders Herredømme. Desuden, hvem indestaaer vel for, at I ikke, ved fremdeles at arbeide paa vor Ødelæggelse, kan træffe til at miste Den, hvis Liv er mere værd, end hele <em>Rygen!</em></p>
		<p>Ved disse Erindringer blev Absalon bevæget til at tale Rygboernes Sag hos Kongen, som da ogsaa bevilgede dem Fred, tog Gidsler, og vendte hjem til Dannemark.</p>
		<p>Omtrent paa denne Tid var det, der blev Strid imellem de Romerske Cardinaler om Pave-Valget, og det foraarsagede en almindelig Tvedragt i den christne Menighed, i det somme Riger holdt med den ene Pave, og Somme med den Anden. Saaledes holdt nemlig <em>Frankerig</em> med <em>Alexander, Tydskland</em> derimod, og da især Keiseren, med <em>Octavian,</em> skjøndt Retten og Kirken dog var mest paa Alexanders Side.</p>
		<p>Da dette rygtedes i Dannemark, blev Ærkebispen i Lund, som havde været med paa det Slaviske Tog, bange for sin Rigdom, som han havde staaende i Frankerig, og som han meende kunde under slig en Hurlumhei let gaae i Skuddermudder. Han lod den desaarsag nu afhente ved sine visse Bud; men Et af disse, ellers en Munk, havde den Uforsigtighed, en Aften i <em>Stade,</em> da der intet Bæger var ved Haanden, at tage et af Guld-Bægerne frem og drikke af, og det var i alle Henseender en kostbar Fornøielse; thi de Folk, han var til Herberge hos, gjættede strax, at der var Meer, hvor det kom fra, og fik en særdeles Begjærlighed til at skaade hans Vahre og tømme hans Vadsæk. Vel undsaae de sig for at gjøre det strax, som Noget, der var alt for aabenbart et Brudd paa Gjæste-Retten; men de lurede ham siden op i <em>Holsteen,</em> og satte der deres Tyve-Forsæt i Værk. Dette sørgelige Budskab mødte <em>Æskild</em> ved hans Hjemkomst af Leding, og han begav sig da strax til Kongen, for, om mueligt, ved hans Hjelp at komme til sine Hægter igjen, og for ret at bevæge hans Hjerte, lod han det ei være nok med at bønfalde, men lovede endogsaa at dele Skatten med ham, naar han vilde skaffe den tilveie. Kongen søgde længe at snoe sig fra den Ting, men desmere overhængde Bispen ham, saa han endelig, for at slippe, maatte love at gjøre sit Bedste, uagtet, som han sagde, det var en meget vanskelig Sag at befatte sig med, da der hverken var bidt Mærke i Tyven eller i Pengene, og da Plyndringen var skedt af Smaakjeltringer, ei af vederhæftige Riddersmænd. Imidlertid befalede Kongen, at han skulde følge med ham over til <em>Slesvig,</em> og der gik deres Venskab aldeles overstyr; thi da Kongen engang i Venne-Lag gjorde sig lystig over <em>Pralhansen med det forlorne Guld-Bæger,</em> var der Nogle tilstæde, som tog hans Ord galt op, og meende, det var Ærke-Bispen selv han under lukt Laag sad og stiklede paa. Saaledes blev det nu <em>Æskild</em> forebragt, som da ei blot skar op med Kongen, men fik endog det ravgale Indfald, at han havde hans Penge, ja paastod aabenlyst, at Kongen havde selv havt en Finger med i Spillet, da han blev udplyndret. Skulde Man ikke dog troe, den Mand var gaaet reent fra Sands og Samling, at han turde fremkomme med saadanne grove og falske Beskyldninger imod sin Konge, og maa Man ikke høilig forundre sig over Kongens Langmodighed, at han ei flux, som han kunde med Rette, lod Biskoppen føle sin Vrede, men taalde Bagvaskelsen, fordi han følde: der bider ingen Sværte paa en reen Samvittighed!</p>
		<p>Derimod blev Kongen yderlig forbittret, da Ærkebispen en Dag midt under Gudstjenesten, i hellig Nidkjærhed, bansatte Biskop <em>Okke</em> i <em>Slesvig,</em> med alle hans Velyndere; thi samme <em>Okke,</em> der var beskikket af <em>Octavian,</em> og derfor afsat, havde nu vidst at slikke sig ind hos Kongen, og anmasset sig Stolen paa Nye. </p>
		<p>Da nu saaledes Uvenskabet mellem Kongen og Ærkebispen var steget til det Høieste, lod <em>Æskild</em> Biskop Absalon kalde over fra Sælland, og beklagede sig høilig for ham, over Kongen. Isteden for, sagde Æskild, at hjelpe mig til mine Penge igjen, som han meget godt kunde, naar han bare vilde, især da en Deel af dem udentvivl er gaaet i hans egen Lomme, gjør han reentud Nar ad mig, naar jeg klager; og har han ikke saa nu ovenikjøbet givet sig i Ledtog med <em>Okke,</em> den Kjætter, og derved aabenbar slaaet sig til Kirkens Fiender. Men, blev han ved, derfor har jeg nu ogsaa ret Mod paa at byde ham Spidsen; thi saa høi en Søe har jeg før seilet saa mangen god Gang, og var hos de forrige Konger ei vant til at lystre, men vel til at raade! Du kan ogsaa troe, at den Sag er ikke saa farlig, som den kan synes, thi jeg har fuldtop af gode Venner i Baghaanden. </p>
		<p>Absalon krympede sig ved at give en saadan Mand det glatte Lag, og søgde derfor, ved sagtmodige Indvendinger, at bringe ham paa bedre Veie; forsvarede Kongen mod den skammelige Beskyldning, angaaende Pengene, og anførde mange Grunde for hans Uskyldighed, og anmærkede, i Henseende til <em>Okke,</em> at det var udentvivl ikke den hellige Kirke, men kun Ærkebispen, Kongen ved det Misgreb vilde drille. Fremdeles forestillede han <em>Æskild,</em> hvor ufornuftigt det var, i slige Tilfælde, at stole paa Venner, da de sædvanlig, naar det kneeb, vendte Ryggen tilligemed Lykken, og han endte med at tilbyde sin Tjeneste, om Ærkebispen vilde give ham Fuldmagt til at mægle Forlig.</p>
		<p>Dog, her at give gode Raad, var kun at prædike for døve Øren; thi Æskild svarede, at det var ikke hans Raad, men hans Hjelp han forlangde, ingen Voldgiftsmand men en Stalbroder han søgde, og vilde derfor have reent Svar: om han vilde holde med ham, eller ikke.</p>
		<p>Da svarede Absalon, som Kongens Ven, dog uden at glemme den Ærbødighed, han skyldte Ærkebispen: den hellige Eed jeg har svoret forbinder mig til at gaae ærlig til Værks, og derfor kan jeg ikke snakke Dig efter Munden, men maa alvorlig fraraade dig den Daarlighed du pønser paa, saa du ei, naar Svien kommer, skal sige, jeg har gjækket dig med tomme Løfter. Vrangt udtolker du derimod min Troskabs-Eed, ifald du troer, den forpligter mig til, i slavisk Underdanighed, at sætte mig op mod min kjære Landsherre, som har det helligste Krav paa min Troskab og Hengivenhed. Derhos maa du heller ikke glemme, hvilken himmelhøi Forskjel der er paa Medbeilere, som kives om Thronen, og en Konge, der enevældig beklæder den: Hine var det ingen Sag at trodse; men ham er det Dumdristighed at pirre, og Alt hvad vi vandt ved et Forbund imod ham, var fælles Undergang.</p>
		<p>Det følger imidlertid af sig selv, at dig, som saa tit har gjort Opstand, vil et nyt Forsøg lægges mindre til Last; jeg vilde derimod ikke have det Mindste at sige til min Undskyldning, men fortjene den Bebreidelse, at jeg, som en Niding, paa den skjændigste Maade sønderrev Venskabs hellige Baand, og betalde Godt med Ondt!</p>
		<p>Dog netop denne vise Tale forbittrede Ærkebispen saaledes, at han i fnysende Vrede gav Absalon Beskeed til Kongen, som han under Embeds-Eed paalagde ham at overbringe.</p>
		<p>Velan! sagde Absalon, Budet skal jeg bære; men Svaret maa en Anden bringe; thi jeg vil ikke høre ilde for at have sat Splid imellem de to store Herrer.</p>
		<p><em>Æskild,</em> som ogsaa kun troede Absalon paa det Halve, sendte da <em>Abbed Geert</em> fra <em>Esrom</em> med, som skulde passe paa, om Absalon tilbørlig rygtede sit Ærende.</p>
		<p>Ærkebispens Budskab var af den Beskaffenhed, at, om Kongen havde været hans bedste Ven, kunde han alene for det blevet hans arrigste Fiende, end sige nu, da der alt var saamange Kurrer paa Traaden, og skjøndt Absalon gjorde sig al muelig Umage for at give Ærkebispens haarde Ord den bedste Vending, og den mildeste Forklaring, de kunde modtage, blev dog Kongen overordenlig forbittret, og sagde: ja, <em>Æskild</em> er i gammel Vane med at drikke Konge-Blod, saa det er intet Under, han nu ogsaa tørster efter mit! Dette, saavelsom meget Andet, Altsammen fremsat i de fyndigste Udtryk, bad han dem hilse Ærkebispen, og da Abbed <em>Geert</em> kom tilbage med den Beskeed, fik Æskild det med Kulde istedenfor med Hede, blev saa bange som en Hare, og flygtede hovedkulds over til <em>Verende,</em> allerlængst inde, hvor han haabede at være i Sikkerhed. Saaledes fægtede han da med Hælene, medens Kongen drog hen og beleirede Borgen, som Ærkebispen havde bygt paa en Holm i <em>Letre-Søe.</em> Vel lod den sig formedelst sin stærke Beliggenhed vanskelig indtage, især da den var rigelig forsynet med Levnets-Midler; men der skal høie Mure til at holde Frygten ude, det saae Man her paa Besætningen, som strax thingede op med Kongen, og udleverede ham Ærkebispens Syster-Søn, som blev opfostret paa <em>Esrom,</em> til Pant paa, at dersom <em>Æskild</em> ikke strax forligte sig med Kongen, vilde de overgive Fæstningen. Paa disse Vilkaar ophævede da Kongen Beleiringen, og tog sin Gidsel med sig, men da Ærkebispen fik den Efterretning, svarede han, at Borgen laae ham mere paa Hjerte, end alle hans Syster-Børn, saa førend den skulde gaae i Løbet, fik før deres Hoveder at springe! Nu gik da Beleiringen for sig paa Ny, og Kongen, som, da Fuglen var fløiet, maatte see til at hævne sig paa Reden, bygde nu et Blokhuus, hvorfra han bedre kunde beskyde Fæstningen, men kunde dog ikke haabe at indtage den, uden maaske naar Vinteren kom og lagde Bro over Søen.</p>
		<p>Medens Dette stod paa, kom der, en Dag, en Knøs, som Ingen kiendte, til Abbed <em>Geert</em> med et Brev, som skulde være kommet fra Ærkebispen, og bad ham befordre det videre, over til Borgen. Brevet var falsk, og Knøsen bestukket, Gud veed, af hvem; men Abbeden var troskyldig nok til at tage Alt for gode Vahre, og besørgede Brevet overbragt ved en af sine gode Venner, og her læste Man da, hvorlunde Ærkebispen meget heller vilde miste Borgen, end sin kjære Systersøn, saa det vilde være ham meget imod, om hans Tjenere, ved deres Haardnakkenhed, satte den unge Herres Liv paa Spil, da de meget heller, naar de saae, han var i Fare, maatte ufortøvet overgive sig. Vel havde han, stod der, i sit forrige Brev befalet dem at frelse Borgen, hvordan det saa end gik med Drengen, men det var kun i Vrede, førend han ret fik Tid til at besinde sig. Hvem der egenlig var Mester for dette Krigs-Puds, fik Man aldrig at vide; men Mistanken faldt dog mest paa Kongen.</p>
		<p>Medens Man nu paa Slottet raadslog om de bedste Midler til, som Brevet bød, at frelse Ungersvenden, lod Kongen reise en høi Galge, og gjorde Anstalt til at hænge sin Gidsel, fordi Man ikke, efter Aftale, overgav Slottet; men saasnart Abbed <em>Geert</em> fik Nys derom, begav han sig til Kongen, i Spidsen for alle sine Munke, og bad ham med grædende Taare, dog at spare ham, i det mindste saalænge, mens der gik Bud til Borgen, og kom med Svar tilbage! Kongen, som kun paa Skrømt havde gjort sig haard, lod sig vel længe bede; men bevilgede omsider den forlangte Frist, dog med det Forord, at, fik han ikke Borgen, hængde han uden al Naade sin Gidsel. <em>Geert</em> begav sig nu selv til Borgen, og da han hørde hvad der stod i det sidste Brev, formanede han Besætningen saa ivrig til at holde sig det efterretteligt, at de omsider lovede at rømme Fæstningen, naar Kongen vilde tilstaae dem fri Udgang med Alt hvad Deres var. Saaledes forebyggede den gudfrygtige Mand i sin Troskyldighed videre Sværdslag; men da Æskild fik Efterretningen, fandt han gjerne, at det var det haardeste Stød, han endnu havde faaet. Ikke desmindre faldt han dog siden til Føie, og, havde han nys letsindig forspildt Kongens Gunst, saa beilede han nu ligesaa ubesindig til den igjen, thi da han, med Forlov, var kommet tilbage til <em>Skaane,</em> afstod han imod al Ret og Skjel Godser til Kongen, som Dennes høilovlige Forfædre havde skjænket til gudeligt Brug; et Afkald, Man, trods dets Ulovlighed, dog immer siden har beraabt sig paa.</p>
		<p><em>Æskild</em> besluttede nu at reise til <em>Jerusalem,</em> for ikke at blive indviklet i de Pavelige Stridigheder; thi han vilde heller forlade sit Fædreneland, end bryde over Tvært med det Romerske Sæde. Paa samme Tid kom en vis <em>Christiern,</em> som siden blev Ærkebiskop i <em>Maintz,</em> herind til Dannemark, for, om mueligt, at overtale Folk til at holde med <em>Octavian,</em> og Kongen var meget nær ved at lade sig forføre af hans Sledskhed; men hos <em>Æskild</em> fik han ikke et Ord indført. </p>
		<p>Imidlertid var det, at Statholderen i <em>Slesvig,</em> <em>Niels</em> <em>Ratzeson,</em> som laae i Kiv og Strid med Biskop <em>Æsbern,</em> der sammesteds, var saa uforskammet, at brække en prægtig Herregaard ned, som Bispen havde bygget paa sin egen Grund; men da han oven i Kjøbet lod Tømmeret læsse paa Vogne, og vilde føre det bort, satte Biskoppens Tjenere sig til Modværge, hvorved de kom til at slaae ham ihjel. Af Frygt for Følgerne, og under Paaskud af en Romer-Reise, skyndte nu Biskop <em>Æsbern</em> sig ud af Landet, men kom ikke længer end til Sachsen, hvor han faldt i en farlig Sygdom, og, saasnart <em>Okke,</em> som havde før været selvgjort Bisp, fik det at høre, anmassede han sig, i Haab om <em>Octavians</em> Understøttelse, Embedet igjen.</p>
		<p>Kort derpaa var det, at Kong <em>Valdemar,</em> med Rygboernes Hjelp, beleirede <em>Volgast,</em> som vel er en Slavisk Stad, men havde dog sine egne Hertuger. <em>Volgasterne</em> søgde Hjelp hos Hertug <em>Bugislav</em> i <em>Pommern,</em> men hans Hu stod meer til Fred end til Krig, og han formaaede da Kongen til at forlige sig med dem, paa det Vilkaar, at de ikke blot underkastede sig ham, men derhos forbandt sig til at holde Indløbet af Floden ryddeligt for Sørøvere, og stillede Gidsler derfor til Sikkerhed. </p>
		<p>Ved det Lands-Thing, som strax efter holdtes paa Rygen, opkom der en Trætte mellem Rygboerne og en vis <em>Bernhard Hendriksøn,</em> som med tvende Skibe havde fulgt Valdemar paa Toget, fordi han var gift med Kongens Syster-Daatter. Trætten begyndte med, at <em>Bernhard</em> spurgde <em>Rygboerne,</em> hvorfor de slet ikke brød sig om at holde Venskab med den stormægtige Hertug af Sachsen, hvortil de svarede: det kom af, at de blæste Sachserne et Stykke. Da han derpaa truede dem med Hertugens Magt, og sagde, han skulde snart give dem Noget at blæse paa, var der Nogle af Høvdingerne, som gjorde dygtig Nar baade ad hans Spørgsmaal og hans Trudsler, sigende, at han maatte skatte den Magt saa høit, som han lystede, i deres Øine var den dog ikke en halv Skilling værd. Tilsidst maatte Kongen selv hen og skifte Lyd imellem dem, og da var der En af Rygens fornemste Høvdinger, ved Navn <em>Maske,</em> indvortes klarøiet, skiøndt udvortes blind, en fyrig Olding, som tog Ordet og sagde: med kaade Heste er det gjerne saa, at jo strammere Man holder dem, desmeer gaaer de paa Tøiet, og derfor mener jeg, Man, for at spare Bidselet, burde give Sachserne Tøilen; thi baade vi og de kjender godt hverandres Tapperhed. Disse Ord, som siden kom for Hertugen, lagde Spiren til den følgende Uenighed imellem ham og Kongen.</p>
		<p>Paa denne Tid havde det Octavianske Partie sine visse Bud i Dannemark, for at hverve Stemmer, og da de var særdeles udlærte paa at sætte Folk Blaar i Øinene, vidste Kongen tilsidst ikke selv hvad han skulde troe, saa han fandt det nødvendigt, for at komme efter Sandheden, at skikke sin egen Haandskriver <em>Radulf</em> ud til Keiseren i Tydskland. Denne <em>Radulf,</em> en <em>Engelskmand</em> af Fødsel, havde Nok af Munden, men stak just ikke dybt, og da han kom ud til Tydskland, kappedes Keiseren og Octavian ordenlig om, hvem der kunde hykkle bedst og gjøre mest Ære og Høitid ad ham, i hvilken Væddestrid <em>Octavian</em> da vandt Prisen, som rimeligt var; thi, som Komediant-Spiller, maatte Keiseren nødvendig staae tilbage for ham, der i sin Dumdristighed gav sig af med at lege Pave. Ikke dermed nok, at han skikkede Radulf en Præst, der skulde holde Bøn og Andagt med ham, for at den kunde blive desmere høitidelig, men han tillod ham endogsaa at have <em>Ringen</em> paa under Messen, hvorved da han, som var kun Præst, fik Rang med Bisper; et Galenskab paa begge Sider, som Man maa baade lee og græde over!</p>
		<p>Da Radulf nu kom frem med sit Ærende, svarede Keiseren, at der var vist Ingen, det mere skar i Hjertet, end ham, at see den Splidagtighed der var i Kirken, og han havde desaarsag besluttet, ikke at holde med Nogen af Parterne, førend det, ved en almindelig Kirke-Forsamling, var afgjort, hvem der havde Ret; thi Den vilde han da strax give sin Stemme. I den Betænkning, blev han ved, sammenkaldte jeg forleden alle de Italienske Biskopper, og <em>Octavian,</em> som stolede paa sin retfærdige Sag, underkastede sig i al Ydmyghed Landemodets Beslutninger; men <em>Roland</em> derimod, som havde en ond Samvittighed, vægrede sig ikke blot haardnakket ved at møde, men erklærede endogsaa, at han var for høit paa Straa, til at erkjende nogen Dommer over sig. Det eneste Middel til at skaffe Kirken Fred, var da, at Kongerne omkring i Landene forenede sig med mig, og afgjorde Sagen, men de har næsten allesammen givet <em>Roland</em> deres Stemme, saa jeg har slet Ingen af dem paa min Side, og derfor længes jeg inderlig efter at tale med den høivise Konge af Dannemark, hvem jeg allerhelst ønskede til Voldgiftsmand, saa aldeles skabt og skikket som han dertil er, baade ved sine fortræffelige Egenskaber og sin Helgen-Byrd. Da jeg nu tillige føler, hvilken Glæde det maatte være for saa from en Herre, om han ved sin Viisdom kunde frelse de mange tusende Sjæle fra den sørgelige Tvivlraadighed i deres Saligheds Sag, saa haaber jeg sikkert, han, for Guds Skyld, vil giøre sig den Umag at reise herud, da jeg i saa Fald agter at give ham hele Slavenland og et Stykke af Italien for hans Uleilighed.</p>
		<p>Med saadan Lokkemad opvartede Keiseren ikke blot Radulf, men ogsaa Kong Valdemar, skriftlig i det Brev han sendte med, og da nu Radulf oven i Kjøbet i en Strøm af Ord forestillede Kongen, hvilken uhyre Kjærlighed baade Keiseren og Octavian bar til ham, lod Valdemar sig virkelig besnakke, tog ubetænksom Alt for gode Vahre, og fik overordenlig stor Lyst til at besøge Keiseren, ikke saa meget for Guds Skyld, som for at see sig om i Verden.</p>
		<p>Paa samme Tid kom en vis <em>Bernhard</em> herind, som Octavians Legat, og søgde at vinde de Danske Bisper; men skjøndt der vel var Enkelte, som beed paa Krogen, fik han dog kun Skam af det Concilium eller store Landemode han sammenkaldte, for, om mueligt, at faae alle Hoveder under een Hat; thi der mødte hardtad Ingen, saa han kom til at staae midt i det som en Nar.</p>
		<p>Efterat dette Landemode, som holdtes i <em>Slesvig,</em> var forbi, drog Kongen over til Smaa-Landene, hvor Absalon laae med Vagt-Skibene, aabenbarede ham sin forehavende Udenlands-Reise, og bad ham gjøre Selskab. Nei, svarede Absalon, for det første er Keiseren en Ræv, der sikkert gaaer med Skjelmen bag Øret, saa Pokker troe hans søde Ord og store Løfter; dernæst kan heller Ingen med en god Samvittighed pleie Venskab med ham, aldenstund han er En af Kjætteriets ivrigste Tilhængere, og endelig tillader hverken min Pung eller mit Helbred mig at reise saa langt af Leed, saa det forbyder sig selv. Ja, sagde Kongen, hvad Bekostningen angaaer, det blive min Sag, thi saalænge jeg har Noget, skal du vist ikke komme til at mangle. Lad nu end saa være, svarede Absalon, at Du vil sørge for, at jeg faaer Nok for Tanden; jeg maa dog ligefuldt selv sørge for min Sjæls Salighed. Mener Du da, sagde Kongen, at jeg ikke har min Sjæl ligesaa kjær, som Du har din; og det er især derfor jeg sætter saa høi Priis paa dit Følgeskab; thi har <em>Octavians</em> Partie Uret, er Du netop Den, der bedst kan vogte mig for at komme i Vildfarelse. Absalon blev endnu ved at vægre sig, og stod fast derpaa, at Man maatte intet Samkvem have med Kirkens Fiender; men saa blev Kongen vreed, og sagde: ja, hidindtil har der Ingen staaet saa høit anskrevet hos mig, som Du; men svigter Du mig nu, vilde jeg aldrig herefter vente nogen Tjeneste af Dig. Det var Absalon det Samme, som om Kongen havde sagt: er det Takken jeg skal have for alt det Gode jeg har gjort Dig, og han tog da nu saaledes til Orde: Liv og Blod vil jeg vove og lade, før jeg vil tabe dit Venskab; men hvor det gjælder min Saligheds Sag, maa jeg sige: høit er Herre-Bud, men høiere Guds Bud. Naar jeg da alligevel nu følger med, og, trods den øiensynlige Fare, vover min Sjæl, da maa Du vide, det skeer kun i Haab om at redde din Sjæl fra Vildfarelsens Afgrund.</p>
		<p>Nu gik da Reisen for sig, og, foruden Absalon, havde Kongen i sit Følge Endeel af Rigets ædleste og ypperligste Mænd: <em>Sune</em> og <em>Æsbern</em> af <em>Sælland, Tage</em> og <em>Æsger</em> af <em>Fyen,</em> samt nogle udvalgte <em>Jyder;</em> men Ingen af sine egne Frænder, uden <em>Buris,</em> som maatte afsted, fordi Kongen var bange, han ellers vilde grebet Leiligheden til at gjøre nye Optøier. </p>
		<p>Det første Mærkværdige der mødte dem paa Reisen, var en ubekjendt Ridder fra Grev <em>Adolf</em> i Holsteen, som, paa deres Spørgsmaal: om han var sendt for at ledsage dem, svarede, at hans Herre vilde selv have den Ære, og ventede desaarsag paa dem etsteds i Nærheden. Alle raadte nu vel Kongen fra at stole paa saadant et Leide; men han var saa opsat paa Reisen, at han ændsede hverken det Ene eller det Andet, og var selv den Første der reed over Eider-Broen, med de Ord, at han stolede paa, det var en ærekjær Herre han her havde med at bestille. For nu ikke, som Nidinger, at lade Kongen i Stikken, maatte da de Andre bekvemme sig til at følge med, og kom ikke langt, før <em>Adolf</em> mødte dem, og hilsede paa Kongen, med det mildeste Ansigt af Verden og i de allervenskabeligste Udtryk. Han mærkede strax, at han var slet ikke velkommen, fordi gammelt Nag gaaer seent ad Glemme, men han meende dog, de skulde komme til at see mildt, da han bød hele Toget til Gjæst hos sig i <em>Itzehoe.</em> Skjøndt nu Kongen gav ham et haanligt Afslag, hævnede han sig dog kun ved at forbyde Borgerne at sælge ham Levnets-Midler, og da de Danske derpaa tog deres Madposer frem, lod han sine Tjenere bære Tillavningen ind, hvorved han da endelig nødte Kongen til, for Skams Skyld, at tage til Takke. Siden, da Man spurgde ham, om han kunde give dem sikkert Leide, svarede han, ja, til <em>Bremen</em> skulde han ledsage dem. </p>
		<p>Dengang man nu var kommet over <em>Elben,</em> og skulde ad <em>Bremen</em> til, slog det paa een Gang <em>Æsbern,</em> hvilket Daarskab det dog var at gjøre saadan en Reise, til ingen Verdens Nytte, hvorpaa han i al Hemmelighed holdt Raad med sin Broder Absalon, og andre høibaarne Danske Adelsmænd, om, at Man burde reent ud forbyde Kongen at fortsætte den gale Reise, uden engang at have sikkert Leide; thi det var et Vovestykke, han ikke maatte have Lov til at gjøre. Ja, svarede Absalon, men naar nu Kongen engang har sat sig det fast i Hovedet, nytter det dog Altsammen intet, og hvem der vil advare ham, spilder ikke blot sin Uleilighed, men faaer tillige at finde, hvor vederstyggelig en kjærlig Paamindelse er, for hvem der med Magt vil blive i sin Vildfarelse. Det er det Samme, sagde <em>Æsbern,</em> om jeg saa ogsaa vidste, det skulde koste mit Liv i Morgen, kan jeg dog ikke tie med hvad jeg seer, at Kongen, for sit eget Vel, trænger høit til at høre; thi under saadanne farlige Omstændigheder maa Man dog heller gjøre sin Konge vreed med et godt Raad, end være falsk, og snakke ham efter Munden, for at blive i Kridthuset! Er der imidlertid Ingen af Eder, som tør tage Bladet fra Munden, saa kan I dog sagtens følge med, og lad Ørene til, mens jeg fører Ordet. Selv det fandt imidlertid Ingen af dem raadeligt, undtagen Absalon, som, da han saae, at hans Broder var ligesaa fast i sit Forsæt, og ligesaa slem at komme til Rette med, som Kongen, bekvemmede sig til at følge med, for, om det skulde behøves, at stille Kongens Vrede.</p>
		<p>Nu stædtes <em>Æsbern</em> da ind for Kongen, og sagde: det er mig ubegribeligt, hvad der dog kan drive Kongen til at gjøre slig en Reise uden sikkert Leide, hvorved da baade dit og Fædrenelandets Vel kommer til at beroe paa Keiser Rødskjægs Ædelmodighed. Man skulde næsten troe, Du havde Lyst til at see, hvordan det fribaarne Folk, hvis Drot Du er, og som fra Arilds-Tid har aldrig baaret fremmed Trældoms-Aag, paa sine gamle Dage vil finde sig i den store Spot og Skam at staae under Pidsken, og trædes paa Nakken af <em>Tydskerne.</em> Er det dog ikke gal Mands Værk, ublokket og unødt at løbe lige i sin egen Ulykke, og lade sig saaledes svinebinde, eller er det kanskee meer fornøieligt, at være Stodder-Konge, end sin egen Herre! Troe mig, Keiseren vil smidske i Skjægget, naar han faaer Danmark under sig, og selv finde det ubegribeligt, hvorledes han, uden Sværd-Slag, blot med glatte Ord har kunnet overvinde et saa vældigt Folk!</p>
		<p>Dertil svarede Kongen, som aldrig var knappere paa Ord, end naar han ret blev vreed: og fordi Du er saadan en Hare, skulde jeg kanskee ogsaa være det! Nei, Tak, ogsaa med een Kryster mindre tør jeg fortsætte Reisen, uden at bryde mig det allermindste om dine svedne Kjællinge-Raad!</p>
		<p>Saaledes slog da Kongen i sin Ivrighed Vrag paa <em>Æsberns</em> kloge Advarsel, som, var den blevet fulgt, kunde sparet ham for den Tort at kysse Keiseren paa Haanden; men det er med Menneskens Fremfusenhed, som med løbske Heste, førend de skal lade sig kudske, render de sig før en Staver i Livet!</p>
		<p>Ved Ankomsten til <em>Bremen</em> modtoges Kongen med særdeles Gjæstfrihed af Stedets Ærkebisp, som ogsaa var en meget from og fiin og gavmild Herre, og da Man siden bad ham om Leide, svarede han, at det var ikke passende for ham at give Kongen Leide, men vel at gjøre Følgeskab. Desforuden gav adskillige andre Sachsiske Herrer sig i Selskab med Kongen, for at kunne reise des sikkrere, og da det nu saae ud, som om de Alle hørte til den Danske Konges Hof og Trop, bildte Menig-Mand sig ind, at Fienden var i Landet med en heel Krigshær, og flygtede med Koner og Børn ind i Kirkerne, for dog, om mueligt, der, ved Helligdommens Hjelp, at bjerge Livet; men saasnart Kongen mærkede det, skikkede han Forbud for sig, som skulde sige Folk, der var Fred og ingen Fare, og tillige gjøre Anstalt til Indkjøb af de nødvendige Levnets-Midler. Dengang han kom til <em>Metz,</em> begyndte vel Borgerne, som vilde drage Fordeel af de mange Reisende, at skrue Alt, hvad Man skulde bruge, ugudelig op, men, ved at klage for Raadet, udvirkede dog Kongen, at de maatte overlade ham og hans Følge Livets Nødvendigheder til en billig Priis. Siden kom han i et saadant Rye for Fromhed og Retsindighed, at Mødre i <em>Tydskland</em> lod bære deres Børn til ham, for at han skulde røre ved dem, i den Troe, at der var en Slags Velsignelse i Konge-Haanden, som kunde gjøre, at de lykkedes og trivedes derefter. Af en ligedan Overtroe bad Bønderne ham, hvor han kom, at saae en Haandfuld Korn for dem, som de meende skulde frugte godt til en velsignet Høst!</p>
		<p>Da nu Kongen kom til Samlings-Pladsen, indrømmede Hertug <em>Hendrik</em> ham, for gammelt Venskabs Skyld, en stor Deel af sin Leir, og viste ham megen Gjæstfrihed.</p>
		<p>Dagen efter forlangde Absalon og Radulf at faae Keiseren i Tale; men, da han var faldet over et Sviin, og havde glemt sin Latin, maatte Ærkebispen af <em>Cöln</em> være Mellem-Mand, og tjene som Tolk. Det første Keiseren havde at melde, var en Snyde til Kongen, fordi han havde biet saa længe; det Nølerie, sagde han, er en stor Fornærmelse mod mig, som hans Lehns-Herre; thi han maa dog vel vide, at, som Konge over det Landskab, han har af det Tydske Rige, er han min Lehns-Mand og Under-Saat!</p>
		<p>Absalon anmærkede nu, at, i saa Fald vilde det bedre anstaaet Hans Keiserlige Majestæt, aabenhjertig at betyde Kongen det, førend hans Afreise, end med store Løfter at lokke ham til sig; men Keiseren lod, som det var ham noget ganske Nyt, og spurgde: ved hvem i al Verden han havde gjort Kongen de Løfter? Absalon pegede paa <em>Radulf,</em> og sagde: der staaer Manden, som paa dine Vegne har misbrugt Kongens Troskyldighed, og lovet ham Guld og grønne Skove, for at reise herud; men da <em>Radulf</em> ikke havde Mod til at sætte sit Ja imod Keiserens Nei, gjentog Absalon selv alle Løfterne, Ord til Andet, som de lød. Keiseren blev imidlertid ved at sige, det var Løgn, og da saa Absalon, paa Kongens Vegne, blot udbad sig Leide til Hjem-Reisen, svarede Keiseren: nei, jeg har ikke havt Bud efter ham, og vil heller intet Bud have med ham tilbage.</p>
		<p>Næste Dag kom Kongens Sendebud igjen, og da de fik den samme Beskeed, begyndte Kongen bitterlig at angre, at han ikke havde fulgt kloge Folks Raad; hvorhos han dog sagde: vel seer jeg, Man sætter mig Kniven paa Struben; men førend jeg sælger mit Fædreneland, før vil jeg lade mit Liv. Medens han nu saaledes gik paa Gløder, og brød sit Hoved med at hitte paa Rednings-Midler, bragde Absalon ham den glædelige Tidende, at han havde fundet en Udvei, og, naar Kongen vilde følge den, skulde han være saa sikker, som han sad midt i Dannemark. Der var nemlig en Bro, som gjorde Skjel imellem Frankrig og Tydskland, den skulde Kongen nogle Gange ride over paa Jagt, og saa engang, naar Man mindst ventede det, tage Kjernen af sit Følge med sig til en af de nærmeste Franske Byer, da der ingen Tvivl var om, at jo Kongen i Frankerig vilde gjøre sig en Ære af at befordre ham hjem til hans Fædreneland.</p>
		<p>Der kom imidlertid en Mand i Veien med en Slæde, og det var Keiseren, thi da han mærkede, at Kongen ikke døde af Trudsler, og fandt, det gik ei an at bruge Magten, tog han Skeen i en anden Haand, og medede saa at sige med Guld-Krogen. Han aftvang nemlig alle de Tydske Fyrster det eedelige Løfte, at de af al Magt skulde stræbe at sætte Kong Valdemar i Besiddelse af Slavenland; men glippede det, vilde Keiseren selv krone Værket, saasnart han kom tilbage fra Italien. Nu beed Valdemar paa Krogen, og greeb med begge Hænder efter Byttet, uagtet han derved blev Keiserens Tjener. Det Eneste Man kan sige til hans Undskyldning, er, at det var mere Skin end Virkelighed; thi han skulde hverken, som de andre tydske Fyrster, indfinde sig paa Rigsdagene, eller i Krig sende Hjelpe-Tropper, men kun bukke for Keiseren, omtrent som Kongen af Engeland maa gjøre for Kongen af Frankerig. Derhos skulde det ogsaa staae hans Søn og næste Arving frit for, om han vilde gaae ind i sin Faders Forpligtelse eller ikke, saa det var da intet Evigheds-Aag, der lagdes paa Dannemarks Nakke.</p>
		<p>Nu aabnede da <em>Octavian</em> Conciliet med en Tale, hvori han mere flydende end grundig søgde at bevise, at han var kommet ærlig til sit Pave-Navn, og at <em>Roland</em> derimod, som afslog Værdigheden, da den blev ham tilbudt, havde siden ulovlig tiltaget sig den. Derfor, sagde han, indskyder jeg mig trøstig under de forsamlede Biskoppers Kjendelse, men <em>Roland,</em> som har en ond Samvittighed, tør ikke lægge Sagen i sine lovlige Dommeres Haand.</p>
		<p>For end mere at vinde Biskopperne, gjorde Octavian dem en Tomme høiere, ved den Erklæring, at herefter skulde Ingen have Lov til at indstævne en Sag for Pavens Domstol, førend den først var paadømt af vedkommende Biskop; og da han havde endt sin Tale, tog Keiseren Ordet, og gjorde Alle vitterligt, hvorlunde han, for at skille Pave-Trætten ad, havde indbudt Fylke-Kongerne til dette Møde, da det var hans Agt, naar de blev enige, at føie dem; men, blev han ved, de kom her ikke, fordi de faaet det Indfald at blande sig i Ting, der slet ikke kom dem ved, og vil see, om de dog ikke, til Trods for den Romerske Keiser, kan gjøre til Biskop hvem de lyster.</p>
		<p>Derpaa stod Biskop <em>Reynold</em> af <em>Cöln</em> op, for at tale Kirkens Sag, og begyndte, hvor Keiseren slap, med at bevise, hvor uforskammet Fylke-Kongernes Opførsel var imod den fromme, velsignede Keiser. Sæt engang, sagde han, at der i en af deres Stæder var opkommet Strid om Bispe-Valget, og Keiseren vilde gjøre sig til Dommer derover, da vilde de upaatvivlelig ansee det for en himmelraabende Uretfærdighed, og dog vil de nu selv bære sig saaledes ad, og afgjøre, hvem der skal være Biskop i Rom! Hvor godt han selv syndes om denne Vending, som et uimodsigeligt Beviis for Keiserens Sag, kan Man vide deraf, at han udtrykde den paa hele tre Tungemaal, for det skulde ikke være Løgn: baade paa <em>Latin</em> og <em>Fransk</em> og <em>Tydsk;</em> men saa liflig den Tale klang i hans Landsmænds Øren, saa ilde smagde den derimod de Danske.</p>
		<p><em>Octavian,</em> som, i Medhold af de fleste Stemmer, falskelig tilskrev sig Seieren, og kaldte sig <em>Victor</em> (Seierherren) lod nu tænde Lys, for høitidelig at bansætte <em>Alexander</em> med alle hans Tilhængere; men under disse Tilberedelser forlod Kong <em>Valdemar,</em> efter <em>Absalons</em> Raad, Forsamlingen, saa han tog ingen Deel i den ugudelige Forhandling, og Ret gjorde han; thi Man bør immer følge Sandheden, om end alle Andre følge Strømmen imod den. Da Absalon nu med det Samme stod op og gik ud, bad <em>Octavian</em> ham vel indstændig om at blive siddende, men fik til Svar: Nei, <em>Ingen skal forbyde mig at træde i de Fodspor, jeg kom for at følge!</em> Saaledes slap han ud af <em>det</em> forargelige Bispe-Selskab, uden al Besmittelse af Kjætter-Beget; men havde dog den Ærgrelse, at, trods hans strænge Forbud, lod dog <em>Live</em> sig, Dagen efter, ordinere af den gale Pave, til Biskop i <em>Odense.</em> </p>
		<p>Leiren forlagdes nu til <em>Besanzon,</em> hvor Kongen kom i Leiervold for Heste-Foder, som ikke engang var at faae for Penge; men da han klagede sin Nød for Keiseren, gav Denne strax sin Staldmester Ordre til at forsyne de Danske med det Nødvendige. Staldmesteren viiste derpaa Kongens Drabantere hen til en fraliggende Landsbye, hvor de kunde tage hvad de behøvede; men da de Danske ikke kiendte Landets Skik, kom vaabenløse og forlangde Heste-Foder af Indbyggerne, regnede der Spyd og Pile ned over dem, og det var alt det Svar, de fik. Herved lærde de imidlertid at stikke Fingeren i Jorden, lod Artigheden fare, greeb til Vaaben, og indtog Byen med stormende Haand. I det Samme forkyndte Røgen fra de omliggende Byer dem, at Man brugde her at fare frem baade med Ild og Sværd, og de tog deraf strax Exempel til at stikke ogsaa denne Bye i Brand, en Kaadhed, som ubeskrivelig smertede Kong Valdemar.</p>
		<p>Et Par Dage derefter, da Fyrsterne var samlede, for at raadslaae om, hvordan Man skulde straffe Borgerne i <em>Maintz</em> for det Mord de havde begaaet paa deres Biskop; beklagede Valdemar sig atter for Keiseren, at hans Heste stod og sultede, hvorfor han bad om at faae noget Foder til Kjøbs. Det behøves ikke, sagde Keiseren, thi hele Egnen heromkring er min Gemalindes Medgift, og der kan Du tage selv, hvor Du lyster. Nei, svarede <em>Valdemar,</em> jeg er <em>Konge, ikke Røver,</em> Selvtægt er aflagt hos os, og hvad jeg hjemme kalder sort, kan ei jeg ude kalde hvidt! </p>
		<p>Hvor Man ansaae Tingen for tilladelig, kunde han jo have undskyldt sig med, at Nød bryder alle Love; men den Danske Billighed og Nænsomhed var ham for kjær til at han vilde smitte den med Stænk af fremmed Haardhed!</p>
		<p>Alle de <em>Tydske</em> Fyrster saae nu paa hinanden med stor Forundring, og udbrød i Lovtaler over den samvittighedsfulde Konge i Dannemark, prisede det Folk lykkeligt, hvis Throne hvilede saaledes paa Retfærdighed, og fordømde saaledes med det Samme deres egen Adfærd!</p>
		<p>Da Kongen derpaa havde sagt Farvel, formaaede Hertug <em>Hendrik</em> Keiseren til at give ham fri Hjemreise; thi det var Synd Andet, sagde han, end at vise den Konge al muelig Gjæstfrihed, <em>hvis Land er som et aabent Spise-Kammer for alle Fremmede!</em> Keiseren gav ogsaa store Løfter, Skade kun at de var tomme; Bispen af <em>Maintz</em> derimod var af et andet Slags; thi han holdt meer end han lovede, og gav Kongen tvende Gange fri Fortæring, hvor han laae om Natten. Ogsaa Hertug <em>Hendrik</em> gav Kongen, ved hyppig Tilførsel af Levnets-Midler, de tydeligste Beviser paa sit oprigtige Venskab; men Landgrev <em>Ludvig</em> af <em>Thyringen</em> viiste sig ikke blot yderst fittet, men var tillige saa uforskammet nærig, at han overhængde Kongen om at give ham hans egen Ride-Hest, som han da ogsaa fik.</p>
		<p>I <em>Holsteen</em> udsonede <em>Absalon</em> Kongen med <em>Adolf,</em> saa Greven endogsaa traadte i Kongens Tjeneste, og gav ham derpaa fri Fortæring, saa Man kan sige: han begyndte sin Opvartning med at være Skaffer.</p>
		<p>Saaledes vandt Kongen da lykkelig til Danmark igjen, hvor Undersaatterne, med Fryderaab af Hjertens Grund, bød ham velkommen hjem som Landets kjære Fader; og dobbelt mærkværdigt blev Aaret, da Dronning <em>Sophie</em> nedkom med en Søn, som i Gjenfødelsens Bad blev kaldet <em>Knud.</em> Biskop <em>Absalon</em> forrettede Daaben paa den dertil bestemte Dag, og det traf sig saa heldigt, at Hertug <em>Guttorm</em> fra Sverrig var just paa den Tid herovre for at afhente Valdemars Syster-Daatter, som var Kong <em>Karls</em> Fæstemøe; thi hans Nærværelse maatte da ogsaa tjene til at forskjønne Høitideligheden!</p>
		<p>Paa samme Tid omtrent indfandt der sig et <em>Norsk</em> Gesandtskab hos Kongen, og bad ham indstændig tage op til <em>Norge,</em> og udvriste Spiret af Voldsmænds Haand, da det arme Rige nu saalænge havde været en Tumle-Plads for Borger-Krig, og et Tvistens Æble mellem blodtørstige Medbeilere, at, kom det ikke snart i gode Hænder, ødelagdes det i Bund og Grund.</p>
		<p>Aldenstund nu her de Norske Begivenheder slaaer ind i Fæderne-Landets Historie, haaber jeg, det vil ikke fortryde Læseren at høre et Par Ord om, hvad skeet var i Norge.</p>
		<p>En vis <em>Sigurd,</em> som havde sat sig op mod <em>Harald Irlænder,</em> faldt, efter mange og store Bedrifter, tilsidst i sine Fienders Hænder, og bragdes ud paa Dybet, for at druknes; men han havde taget en Slump Drikke-Vahre med sig, og skjænkede rask for Skibs-Folkene, med de Ord, at han vilde dog have den Fornøielse, førend han døde, selv at gjøre sit Arve-Øl. Da han nu paa denne Maade havde faaet Skibs-Folkene lystige, tillod de ham, paa hans indstændige Bøn, at staae ved Styret, og føiede ham endvidere i at roe alt hvad trække kunde; men ret som nu Skibet skjød allerstærkest Fart, slap <em>Sigurd</em> pludselig Roret, og sprang overbord, og førend de fik Skibet til at gaae over Stav, var han i Land. Saaledes maatte da Sigurd takke de Andres Dumhed saavelsom sin egen Snildhed for at han slap ud af Fælden, og snart fik nu Harald Løn for alle sine gode Gierninger, baade imod Sigurd, og før mod Kong <em>Magnus,</em> hvem han skildte ved Lys og ved Lykke; thi da han nu en Nat var gaaet bort fra sin Skjoldborg, og laae hos sin Frille, listede Sigurd sig til at myrde ham.</p>
		<p>For nu, imidlertid, med mere Fynd og Klem at kunne befeide Haralds Sønner, tog Sigurd <em>Magnus</em> den <em>Blinde</em> ud af Klosteret, hvor han var sat, og Haabet om igjen at naae sin tabde Konge-Værdighed, gjorde virkelig, at Magnus, skiøndt sin Manddoms-Kraft berøvet, endnu engang tog Mod og Mands Hjerte til sig. I hans Navn, og paa hans Kappe, vovede nu Sigurd et Søslag med Haralds tre Sønner: <em>Inge, Sigurd</em> og <em>Eisten,</em> som stræbde at forsvare sig paa Faderens Throne; men det løb uheldigt af for ham, i det hans Stalbrødre deels faldt, deels flydde, saa han tilsidst var den eneste levende Mand paa hele sit Skib. Endnu enstund forsvarede han sig med utroelig Tapperhed og hardtad overmenneskelig Kraft; men De af Fienderne som faldt, var dog kun faa mod dem, der strømmede nu til fra alle Sider, og stimlede sammen om den enstige Kæmpe; saa han fandt omsider, at, skulde Noget redde ham, maatte det være hans Mesterskab i Svømme-Konsten. Skjøndt det derfor lakkede mod Vinter-Natten, gjøs han dog ikke for det kolde Bad; men sprang, som han stod, i sin fulde Rustning, overbord. Svømmende her i de Bølger, hans Sværd havde farvet, gav han tilkjende, at stod han nys som en Mur udi Stavnen, da var det ikke, fordi han jo var myg i Lemmerne, som Faa; thi han beviiste nu saa glimrende sin Smidighed, som før sin Stivhed. For at kunne røre sig desbedre, drog han strax sin Brynie og øvrige Rustning af sig under Vandet, og da han, ved engang at stikke Hovedet op og trække Veiret, mærkede, at En af hans forrige Venner kjendte ham paa Kappen, kastede han ogsaa den, ja trak omsider, da Forræderen endnu tog Kjende paa ham, ud til Skjorten. Men al den Snildhed kunde dog ikke dølge ham, som ogsaa i Vandet snart blev ene, for Speiderens Falke-Syn, og han greeb da til det sidste Raad, at lade, som han sank til Bunds, og holde sig i Dybet, det allerlængste mueligt, hvorved han da ogsaa virkelig gjorde sine Efterstræbere uvisse om, hvorvidt han endnu var i Live. Endelig, da han paa ingen Maade længer kunde holde sin Aande, og kom op under et af Skibene, var han saa stiv af Kulde, at han maatte opgive alle videre Forsøg paa at undslippe, og nøies med af al Magt at klynge sig fast til Roeret. Her hængde han enstund, saa stille som en Muus, men blev dog opdaget af En, der nøie undersøgde Farvandet, hvorpaa Man strax greeb ham, og førde ham bunden frem paa Krigs-Thinget, hvorpaa hans Døds-Dom skulde fældes. Der Man nu her nægtede ham en Præst, for hvem han kunde bekiende sine Synder, betænkde han, at i Nødsfald, naar ingen Præst kan haves, har Man Lov til at skrifte for Lægmand, og gjorde derfor nu, saa godt som han kunde, sit Skriftemaal for de Tilstædeværende, med Tillæg, at den Straf der blev ham tilkjendt, vilde han betragte som en paalagt Kirke-Bod. I Øvrigt bevidnede han standhaftig, at han var en Søn ad den Kong <em>Magnus,</em> som Harald Irlænder havde kaldt sin Fader, og Saameget er vist, at han leed sin Straf med en Høihed og en Sjæle-Styrke, som ingen Søn af Magnus Barfod selv skulde skammet sig ved. Først blev han hudflettet, og derpaa sønderknust med Hamre, Ledd for Ledd, saa hver en Plet paa hele Kroppen leed sin Pine; men Ingen hørde dog af ham Muk eller Suk, Klynk eller Klage; han ømmede sig end ikke det mindste, men læste, som En der sad i sin gode Mag, Psalme paa Psalme, op udenad, og opgav saaledes, under Bøn og Lovsang, høitidelig sin Aand! I Sandhed, lykkelige maatte Kirkens Sønner prise sig, kunde de Alle saa trøstig, som denne Krigs-Mand, see Døden under Øine!</p>
		<p>Og nu, hvad skal Man sige! Denne Sigurd, det er sandt, han bedrev et Snigmord, havde forstyrret Freden i sit Fædreneland og ligesom ført Avindskjold imod det; men desuagtet havde dog en saa ualmindelig Kjækhed, som hans, fortjent en anderledes mild Behandling, end den vederfores her, hvor vilde, hevngjerrige Mennesker, kun opsatte paa at styre deres Harme, end ei paa mindste Maade tog Helte-Glandsen i Betragtning. Grusomt var det Endeligt Man gav ham, og umættelig var Grusomheden; thi den nøiedes ei med at have piint ham Sjælen ud af Livet, men forfulgde ham selv efter Døden, og kronede sit Værk ved at rase mod Skyggen og Støvet: mod Liget, som hængdes i Galgen!</p>
		<p>Ogsaa Kong <em>Magnus</em> den <em>Blinde</em> fandt sin Undergang i dette Slag, hvor Banneret bares for ham, og lukkede da, saa at sige, nu anden Gang sine Øine.</p>
		<p>Nu faldt Herredømmet til <em>Haralds</em> Sønner: <em>Inge, Sigurd</em> og <em>Eisten,</em> blandt hvilke Inge var den Ypperste, ei blot af Byrd, da ene han var ægtefødt, men ogsaa af Tænkemaade; thi ved Liderlighed gjorde den Norske, ved Karrighed og Nærighed den Irske Frilles Søn sig almindelig foragtet og forhadt. Derimod havde Lykken i det Udvortes været Inge meget ugunstig; thi, ved det hans Amme tabde ham, da han var lille, var han blevet saa skrumpen og skrutrygget, at det ikke let faldt Nogen ind, der boede en stor Mand i saa ussel en Hytte.</p>
		<p>Disse tre Brødre regjerede nu sammen, indtil <em>Inges</em> Drabantere engang, i <em>Bergens</em> Bye, kom op at kives med <em>Sigurds</em> Folk, som havde dræbt en af deres Stalbrødre; men saa blev Enden den, at de med væbnet Haand gik ei blot løs paa Tjenerne, men og paa Herren selv, jog ham ind i en Gaard, brækkede Porten op, og slog ham ihjel. Det kunde han imidlertid takke sin egen Liderlighed for; thi hvad der drev hans Banemænd, var ikke saameget Blodtørst, som Hevngjerrighed, fordi han havde beskjæmmet deres Hustruer.</p>
		<p><em>Eisten</em> var dengang just underveis til <em>Bergen</em> med sin Flaade, og skjøndt han nok spurgde, hvad skeet var, fortsatte han dog Reisen, og vilde tale med <em>Inge,</em> men da han, ved en kort Ord-Vexling, fornam, at Man vilde gjøre ham hans lovlige Deel i Regjeringen stridig, frygtede han for at faae Broderens Skjebne, og turde ikke være i Selskab med hans Banemænd. Han flygtede altsaa, skjøndt han havde lovet at bie, og Sigurds Banemænd, der syndes, det var ikke nok at have skildt Inge ved En af hans Medbeilere, satte nu paa frisk Fod efter den Anden, og nødte ham til at rømme fra Bord, op i Land, hvor han strax var solgt; thi han var saa umaadelig tyk, at han knap kunde vralte afsted, og blev desaarsag hindet og dræbt, ikke langt fra Stranden.</p>
		<p>Efter saaledes at have slukket deres ugudelige Tørst i tvende høibaarne Fyrsters Blod, haabede Konge-Morderne overflødig Ære og Løn af Ham, der paa Thronen blev ene tilbage; men Løn som forskyldt fik de dog omsider af en vis <em>Hakon,</em> som nu reiste sig, for at hævne sin Faders Mord. </p>
		<p>Sagen var den, at baade <em>Amund Simonsøn, Phillip</em> og andre Flere, af de Store i Landet, kunde ikke lide, at <em>Inge</em> saaledes med Vold og Uretfærdighed havde tilrevet sig Enevolds-Magten, og svor derfor ved sig selv, at han skulde aldrig komme i rolig og uforstyrret Besiddelse af, hvad han, kun ved egen og Andres Udaad, havde sanket paa begge sine Brødres Bekostning. Deels Dette, og deels at Adskillige fandt, det var en Skam, at nogle forvovne, ugudelige Kroppe af Drabanter, skulde have Magt til at give hele Norges Rige saadan en vissen Vantrevling som Inge til Konge; det Ene med det Andet gjorde, at de Misfornøiede kaarede fornævnte <em>Hakon</em> til Høvding, ja udraabde ham endog høitidelig til Konge, og reiste Banner mod Inge, æskende Blodhævn for <em>Sigurd</em> og <em>Eisten.</em> I Førstningen tabde de imidlertid, Slag i Slag, hvergang de vovede en Dyst, saa de maatte flygte til Sverrig med deres Kongelige Myndling, og ved denne Leilighed skedte det engang, da Kong Inge forfulgde dem ind under <em>Sælland,</em> at en stor Mængde rømmede deres Skibe, og flygtede ind i de nærliggende Skove. Inge skikkede desaarsag Bud til <em>Absalon,</em> og forlangde dem udleverede, men uden Virkning; thi det var Noget <em>Absalon</em> fandt under sin Værdighed og stridende mod Ædelmodigheds Bud. </p>
		<p>Med Vinteren vendte nu de Norske Flygtninger tilbage til deres Fædreneland, og prøvede med Held deres Lykke paa en ny Val-Plads, hvor de, rigtig nok mere ved List end ved Magt, ødelagde en heel Krigshær for Inge, med samt Anføreren <em>Gregers,</em> som var den Ypperste i Riget, næst Kongen, og en udmærket Høvding i Raad og i Daad, saa han var den Støtte Kong Inges Throne fornemmelig hvilede paa. Hermed gik det saaledes til, at <em>Hakons</em> Folk lokkede Fienderne ud paa Isen, til et Sted, hvor de Natten forud havde vækket, og skjult over Vaagerne, hvilket naturligviis beredte Inges Folk en hurtig Undergang. </p>
		<p>Dette Stød var Kong Inge uforvindeligt, thi det svækkede hans Mod endnu meer end hans Kræfter, saa han spaaede selv, at der blev ikke langt mellem <em>Gregers</em> og ham, en Formodning, der ikke heller slog feil; thi i et nyt Slag, ogsaa paa Isen, gleed han i Graven til <em>Gregers:</em> faldt med hardtad hele sin Hær, skjøndt han havde langt mere Mandskab end Fienden, og en Iis at kæmpe paa, der bar som Bjerge. Saaledes hevnedes paa ham de Broder-Mord, han enten havde givet sit Minde til, eller dog i det Mindste seet igjennem Fingre med.</p>
		<p>Under disse indvortes Kampe, de blodigste Norge har kjendt, var Konges-Stammen saa godt som med Rod oprykket, men dog blev <em>Erling</em> i Behold, med sin spæde Søn <em>Magnus,</em> som paa Moders Side var i Slægt med den Danske Kong <em>Valdemar,</em> og til ham tyede nu <em>Erling,</em> traf ham i Jylland, og blev meget høit anskrevet hos Kongen, saa han leed ingen Nød i sin Landflygtighed, men havde tvertimod fuldtop af Alt, hvad han behøvede.</p>
		<p>Imidlertid havde <em>Hakon</em> udnævnt en vis <em>Sigurd</em> til sin <em>Jarl,</em> en Tapperheds Belønning, som blev ham meget misundt af hans forrige Ligemænd, og deres Fortrydelse gik saa vidt, at der sikkert var udbrudt et farligt Oprør, dersom <em>Erling</em> ikke i det Samme pludselig var kommet tilbage fra Dannemark, hvorved Fienderne fik Andet at gjøre, end at ligge indbyrdes i Haaret paa hverandre. Erling lod nemlig strax fornævnte sin Søn, som paa Moders Side nedstammede fra de gamle Norske Konger, udraabe til Konge, og gjorde vitterligt, at han kom for at hævne Kong Inge, og støde <em>Hakon</em> fra Thronen. Nu var da Pokker løs igjen, <em>Hakon</em> ragede i Strid med <em>Sigurd</em> Jarl, i Anledning af Krigs-Omkostningerne, vovede, forladt af ham, et Slag med Magnus, og faldt; nogle Dage derefter kom Sigurd tilbage fra Sverrig, hvor han var flygtet ind, blev grebet og dræbt af Erlings Krigsfolk, og mistede da som en Stymper det Liv, han ei som en Mand vilde vove paa Valen. </p>
		<p>Imidlertid kunde dog <em>Hakons</em> overblevne Tilhængere ei finde sig i Stilhed, eller taale at see paa Fiendernes Lykke, og udraabde derfor et haabefuldt ungt Menneske til Konge, som opfostredes hos en vis <em>Markus;</em> men Erling blev deres Mester, nu som før, de tabde Slaget, mistede deres Konge, og vidste da ikke bedre Raad, end at tye ind til Kong <em>Karl</em> i Sverrig, som ogsaa paa en Maade var i Slægt med de Norske Konger, og bede ham stille sig i Spidsen for dem. Han sagde paa Timen Ja, med største Fornøielse, men smurde dem dog kun om Munden med tomme Løfter, og da de omsider mærkede, han havde ondt nok ved at forsvare sit eget Rige, end sige, han skulde have Mod paa et Andet, skikkede de Bud til Kong <em>Valdemar,</em> om Hjelp. Siden, da de havde faaet et behageligt Svar, kom de selv, og overhængde ham for, imod Løfte paa Kronen, at gjøre et Tog op til <em>Norge;</em> men Valdemar fandt det dog urimeligt, blot paa deres Ord, at indlade sig i saa stor en Vidtløftighed, og skikkede derfor i Hemmelighed sine visse Bud op til Norge, at udforske Indbyggerne selv. Saasnart derimod de kom igjen med den Beskeed, at det virkelig var Folkets Ønske, de Misfornøiede havde frembaaret, foer han uopholdelig afsted, og, paa Tidende herom, tog Erling nogle udmærkede Seilere, han havde i Beredskab til det Samme, og skyndte sig med dem, over Hals og Hoved, Pokker i Vold høit op i den lønligste Afkrog han vidste, saa, istedenfor at stille sig i Gabet, krøb han i et Musehul. Kong Valdemars Ankomst var desaarsag et Tordenslag for Erlings Tilhængere, og en Fest for hans Fiender, men det var snart forbi, thi da der var ulige Meninger i Krigs-Raadet, fulgde Kongen ikke dem, der raadte til, i største Skynding at sætte efter Erling, men dem, der vilde, at Man skulde give Tid, til Man fik thinget med Almuen, og forstærket sig med Norske Hjelpe-Tropper. Efter en lang Reise, kom Valdemar lykkelig til <em>Sarps-Borg,</em> hvor han i største Venskabelighed holdt Thing med Bønderne, og blev udraabt til Konge af <em>Vigveringerne;</em> men havde han gjemt alt Det til en anden Gang, vilde han udentvivl virkelig vundet <em>Norge</em> til <em>Dannemark.</em> Han løb nu med Flaaden til <em>Tønsberg,</em> hvor nogle Faa af Erlings Tilhængere havde forskandset sig paa Bjerget, men Kongen var for samvittighedsfuld til at stikke Ild paa Byen, da han frygtede for, at Kirkerne, som laae omstrøede imellem Husene, skulde med det Samme gaaet op i Røg. <em>Orm Konge-Broder</em> indfandt sig nu vel hos Valdemar, og hyldede ham, men dog kun under Forbeholdenhed af den Troskab han havde svoret <em>Magnus,</em> og af alle Biskopperne, som <em>dengang</em> havde meget at sige i <em>Norge,</em> indfandt sig ikke en Eneste hos Kongen, saa stor var deres Kjærlighed til Erling, eller vel snarere til deres Fædreneland. Ved det Toget saaledes gik i Lang-Drag, slap Levnets-Midlerne op, og Kongen maatte da give Folket Hjemlov, ved hvilken Leilighed en stor Deel af de <em>Normænd,</em> der havde hyldet ham, og var nu bange for Følgerne, drog med ham ned til Dannemark, og levede der en Tidlang i Landflygtighed, deels paa Kongens, og deels paa de andre Høvdingers Bekostning.</p>
		<p>Efter dette Tog var det, at Kong Valdemar fik Efterretning om, at de østlige Slaver havde dristet sig til at gjøre Opstand, hvorpaa han strax, til deres Undertvingelse, sluttede Forbund med <em>Hendrik</em> i Sachsen, og for desfastere at beseigle deres Venskab, aftalde de et Giftermaal imellem <em>Valdemars</em> Søn <em>Knud,</em> der endnu ikke var Aar gammel, og en Daatter ad <em>Hendrik,</em> med den Fyrstinde, han siden forskjød, der ogsaa laae i Vuggen.</p>
		<p>Medens nu Hendrik rykkede frem med sin Krigshær, løb Valdemar med den Danske Flaade over til <em>Rygen,</em> hvor Absalon blev indtil videre, for at bringe de just ikke meget paalidelige <em>Rygboer</em> til at indfinde sig med Forstærkningen; men Kongen selv fortsatte i største Skynding Seiladsen hen til <em>Pene-Floden,</em> for at <em>Hendrik</em> ikke skulde vente efter ham.</p>
		<p>Skjøndt nu et Par Gidsler var al den Sikkerhed Man havde for Rygboernes Troskab, mødte <em>Absalon</em> dog uforsagt paa deres Lands-Thing, hvor Man gav ham Plads paa Høisædet, og da han havde frembaaret sit Ærende, lod han det ved en Tolk oversætte paa <em>Slavisk,</em> for dem, der ikke kunde <em>Dansk;</em> men imidlertid hændte det sig, at en ung <em>Rygbo,</em> paa godt Slavisk, lod som han vilde handle En af de Danske Ryttere hans Hest af, og satte sig op, som for at prøve hvordan den var at ride paa, men viiste snart, det var hans Hensigt at prøve, om Man kunde indhente ham. Det blev paa Timen meldt til Absalon, og da han offenlig besværede sig derover, fnøs Almuen, i rasende Forbittrelse over, at een Mand saaledes skulde kaste Skygge paa hele Folkets Ærlighed, foer op af Sæderne, og fløi efter Skjelmen. Absalons Følgesvende havde nær tabt baade Næse og Mund, saa forbausede og tillige forbluffede blev de over Almuens pludselige Opløb; men dog gik det Hele fredeligt af; thi Nogle af Ungersvendens Frænder, som tog mere Deel i hans Skæbne, end i Skamfuldheden, kom nu og faldt paa Knæ for Absalon, og lovede at skaffe Hesten tilveie, naar han blot vilde standse Almuen. Dertil lod han sig da ogsaa, ved Bønner og Taarer, bevæge, lod Almuen kalde tilbage, og beroligede Gemytterne, hvorpaa Rytteren strax fik sin Hest igjen, men tillige en god Næse af Absalon, fordi han havde baaret sig saa dumt ad, og ladet sig narre af en Tyv, op i sine aabne Øine. Saasnart nu Absalon havde modtaget den Rygiske Kong <em>Tetislavs</em> Forsikkring om en Hjelpe-Flaade, skyndte han sig afsted til sin Konge.</p>
		<p>Imidlertid havde Hertug Hendrik, for at sikkre sig Overgangen over Floden, afsendt en stærk Fortrop, under Anførsel af den Holsteenske Grev <em>Adolf,</em> <em>Hendrik</em> af <em>Ratzeburg, Guncelin,</em> Høvedsmand i <em>Sverin,</em> som Sachserne nyelig havde indtaget og gjort til en ordenlig Stad, samt en vis <em>Regnald,</em> der var af ringe Herkomst, saa hans Stamtræ var kun lavt, men det var lueforgyldt. Saasnart nu Slaverne, paa Rygtet om dette Indbrud, havde forfaret Leiligheden, fandt de, det var bedre at stemme Bæk end Aa, og haabede at kunne tage Brodden fra Fienden, ved at slaae Fortropperne. De lagde ogsaa med al muelig Flid og Iver Haand paa Værket, og da de underveis fik Syn paa et hæsligt Spøgelse, der svævede dem over Hovedet, bildte de sig ind, det var en Høvedsmand, deres Afguder sendte dem, gik derfor des modigere frem, i fuld Fortrøstning om Seier, og havde virkelig den Lykke at overraske Fienden i sin Leir. Her anrettedes da et grueligt Blodbad, og saavel Grev <em>Adolf</em> som <em>Regnald</em> maatte strax med Livet undgjelde deres uforsigtige Tryghed; men <em>Guncelin</em> og <em>Hendrik</em> reddede sig dog med Banneret, som en Brand af Ilden, og fik Samling paa Flygtningerne, med hvilke de mandelig angreb Slaverne, som graadige havde kastet sig over Byttet, og fravristede dem atter Seiren; saa, uagtet al den Skade Slaverne ved den første Overraskelse havde tilføiet Sachserne, skulde de dog ikke rose sig af Gildet, thi Tabet gik nu paa begge Sider hardtad lige op. </p>
		<p>Ved disse Efterretninger foer Hertug <em>Hendrik</em> naturligviis i Harnisk, og agtede at hævne sig paa <em>Demmin,</em> men skjøndt han skyndte sig did af alle Kræfter, fandt han dog allerede Staden lagt i Aske af dens egne Indbyggere, saa Alt hvad han kunde gjøre, var at lade Murene sløife, og derved udslette de sidste Spor af Byen. Herfra drog han til <em>Cozcov,</em> hvor han dog heller ikke fik flere Folk, men kun livløse Ting at styre sin Harm paa; thi Skrækken havde ogsaa betaget denne Byes Indbyggere, saa de var flygtede, og havde kun efterladt Hendrik Husene at brænde.</p>
		<p>Da <em>Volgasterne</em> saae, hvordan det gik deres Naboer, blev de ogsaa bange, satte med Koner og Børn, og Alt hvad de havde, over Pene-Floden, og levnede da ikke Fienden Andet end de tomme Boliger. Kong Valdemar bemægtigede sig da, uden Modstand, Byen, og lagde Besætning i den, under Anførsel af <em>Vetheman Søhane.</em> <em>Osnenserne</em> derimod forlod vel ogsaa deres Bye, uden at turde stole paa dens Mure; men brændte den dog først, for ei at have den Harme, at Fienden skulde boe i deres Huse.</p>
		<p>Efterat nu Kongen havde ladet afbryde den Broe, der spærrede Floden, og bortryddet hvad andre Hindringer der laae i Veien, fortsatte han Seiladsen lige op til <em>Stolpe,</em> hvor han havde en Sammenkomst med Hertugen; men hans Hu stod dog egenlig til <em>Volgast,</em> som han slet ingen Lyst havde til at rømme igjen, da han ansaae den for Nøglen til hele Slavenland, som altid burde blive i Danskens Værge. Han udnævnede desaarsag <em>Absalon, Buris,</em> og Biskop <em>Svenn i Aarhus</em> til Høvedsmænd i Staden, og, for at Ingen skulde tænke, han vilde lade dem i Stikken, gav han dem sin egen Søn <em>Christoffer</em> til Fjerdemand, og befalede dem igjen at søge sig Stalbrødre blandt deres Venner og Frænder; men <em>Absalon,</em> med hans troe <em>Sællandsfarer,</em> var den Eneste som vilde sige Ja; de Andre havde hverken selv Mod til at blive, og kunde heller ingen Stalbrødre faae, uagtet hele Flaadens Mandskab ikke blot var villig til, paa Kongens Befaling, at høste de omliggende Marker, og bringe Sæden under Tag, men tilbød endogsaa at dele deres Levnets-Midler med Besætningen.</p>
		<p>Da nu dette Anslag glippede for Kongen, og Slaverne hverken vilde vove sig i Marken, eller falde til Føie, udtænkde <em>Valdemar</em> et snedigt Paafund, hvorved de skulde nødes til at gjøre en af Delene, og gav nu Absalon en hemmelig Ordre, i Følge hvilken Skibsfolket blev sat i fuldt Arbeide med at hive Pæle op, og i det Hele gjøre Løbet ryddeligt, saa hele Flaaden kunde seile op. Da det var skeet, og Flaaden kom høiere op, hvor Floden var smal, viiste Slaverne sig vel til Hest paa begge Sider, og saarede Adskillige; men den Næsviished taalde <em>Peder Eilifson</em> ikke ret længe, før han foer i Land med sine Baadsmænd og forjog Fienden. Skade kun, at der ei fulgde ham Svende, som han var Herre; thi, forladt af de Feige, maatte han med Livet betale den sikkre Seilads, hans Kjækhed skjænkede Flaaden.</p>
		<p>Kongen fortsatte nu ei blot uanfægtet Seiladsen, men gjorde endogsaa, med sine Skibe, ligesom en Broe tværsover Floden, for Hertug <em>Hendrik</em> og hele hans Krigshær, og da <em>Slaverne</em> mærkede det, blev de bange for deres øvrige Byer, hvis Ødelæggelse de da stræbde at forebygge, ved at anholde hos <em>Valdemar</em> om den Fred, de hidtil havde kimset ad, og tilbyde ham Gidsler, dog, paa det Vilkaar, at Ingen af dem kom i <em>Hendriks</em> Værge. Kongen ansaae det imidlertid for en Ræve-Streg at underhandle med Fienden, uden sin forbundnes Vidende, og afskikkede derfor <em>Thor</em><em>bern</em> til <em>Hendrik,</em> med Efterretning om det gjorte Tilbud, hvorpaa <em>Hendrik</em> svarede, at han med største Fornøielse overlod til Kongen, at handle i denne Sag ganske efter eget Godtbefindende.</p>
		<p>Saa sluttedes da Freden, paa de Vilkaar, at <em>Pene-Floden</em> skulde lukkes for de Vikinger som pleiede at hjemsøge de <em>Danske</em> Kyster, <em>Hendrik</em> beholde upaaanket de Slaviske Grændse-Stæder, han havde indtaget, og <em>Tetislav, Kazimar</em> og <em>Prizlav Nukletsøn</em> være alle Tre ligegode om <em>Volgast.</em> </p>
		<p>Saasnart imidlertid Kongen var borte, blev Freden ogsaa brudt; og det i flere Henseender; thi baade fik Sørøverne frit Spillerum, og skjøndt <em>Kazimars</em> Folk ikke, efter Hjertens Lyst, turde aabenbar angribe de Fremmede, som de maatte dele <em>Volgast</em> med, blev de dog utrættelig ved at stjæle og rane fra <em>Rygboerne,</em> saalænge, til de havde ikke det tørre Brød, og knap Skjorten paa Kroppen, hvorved de da blev nødsagede til at rømme Staden.</p>
		<p>Omsider gjorde <em>Rygboerne,</em> med Hertug <em>Hendrik</em> i Baghaanden, aabenbar Opstand mod de <em>Danske,</em> saa Kongen lærde, at Venner stundum er at stole paa som lumske Fiender. Næste Foraar stak han da atter i Søen, og hjemsøgde først <em>Arkone-Egnen</em> med Rov og Brand, og styrede derfra sin Kaas til den paa Slavisk saakaldte <em>Pors-Havn;</em> thi han vilde ikke slaaes med alle <em>Rygboerne</em> paa een Gang, men heller efterhaanden hjemsøge dem. <em>Absalon</em> skulde om Natten seile forud til <em>Zudra,</em> og, skjøndt Kongen havde befalet Vagten, at passe vel paa, naar han lettede, for selv betimelig at følge efter, blev der dog Intet af, thi Vagten havde den søde Søvn kjærere end deres Pligt, og <em>Absalon</em> kom da ikke blot ene til Maalet, men fik ogsaa gode Stunder til, paa egen Haand at ødelægge baade <em>Zudra</em> og hele Omegnen med Ild og Sværd.</p>
		<p>Ved denne Leilighed var der To af Absalons Ryttere, som ivrig kappedes om at faae afgjort en Trætte, de havde havt sammen, om hvem af dem der var den Kjækkeste, og da de nu midt i Heden kom til en Søe, hvor de did fordrevne Fiender søgde at redde sig paa Baade, ændsede de ingen Fare, men tænkde blot paa at overgaae hinanden, gav deres Heste af Sporerne, og styrtede sig ud i Dybet, hvor de da, begge To, formedelst deres tunge Rustning, sank til Bunds og gik til Grunde. Det leed ei Bølgen, at de Ærgjerrige legede med Livet, og lukkede sig derfor over Vovehalsene, som Fælde og som Grav!!</p>
		<p>Da Absalon, efterat have plyndret og brændt for Fode, stod færdig at vende tilbage med Byttet, baade stort og rigt, saae han sig forfulgt af en talrig Hob Slaver, og lod da, som han vilde undgaae dem, ved at sætte over to meget farlige Vadsteder, for derved at gjøre dem krye, og lokke dem i Fælden. Dog, skjøndt Slaverne fik Lov til, aldeles ubehindrede at komme over det første Vad, turde de dog ikke vove sig til det andet, men blev staaende imellem begge. Hardtad i samme Øieblik kom To af det Sællandske Fodfolk slæbende med et uhyre stort Knippe Bytte, og forvildede sig næsten lige ind i Slave-Hæren, hvorfra der strax kom to Ryttere efter dem, og, skjøndt de meget godt kunde sluppet over Vadstedet, valgde de dog heller at nappes med Fienden, end at tye deres Venner paa Haand; thi de vilde ingen Fitter være, og flygte, aldenstund de Andre var ogsaa kun To. De smeed altsaa Byttet, for at kunne røre sig desbedre, trak blank og satte sig til Modværge, hvorpaa det atter viiste sig, at bestemt Mand staaer Lykke for; thi nu vovede Ingen af de fiendtlige Ryttere at nærme sig, og Vennerne fortsatte da Reisen baade med Bytte og Ære. Vel saae de snart nok et Par Ryttere i deres Kjølvand, men vendte ogsaa Kløerne igjen, med samme Kjækhed som før, til ikke liden Forundring baade for Fienden, de gjorde slukøret, og for deres Landsmænd, de gjorde baade glade og bange; ja, selv da der tilsidst kom sex Ryttere ansættende, stod de ligefuldt, som de var murede, og spottede med Helte-Mine over Fiendens Feighed. Imidlertid forsømde Absalon dog ingenlunde at styrke dem i deres mandelige Daad og Forsæt; thi han sendte dem bestandig ligesaamange Ryttere til Hjelp, som Slavernes blev fleer end To, og da Man nu enstund paa begge Sider vedblev at skikke Fleer og Fleer, saae det omsider ud, som om Rytterne flokkedes til Ridder-Spil; men det blev dog Enden paa Legen, at Sællandsfarene, kjede af at see Fienderne bryste sig, rykkede med hele Styrken mod dem, hvorpaa de strax tog Flugten, men kunde, for Vadstedernes Skyld, ei forfølges ret langt, saa der faldt flere Øg end Folk.</p>
		<p>Paa det nu følgende Tilbage-Tog, ned imod Stranden, mødte Absalon sine Skibs-Folk med flyvende Fane, i fuld Rustning, som, saasnart de tilfældigviis fik Nys om Striden, ilede deres Stalbrødre til Hjelp, og tilkæmpede sig virkelig, i mine Øine, Deel derved i deres Høvdings Ære; thi den er altid Æren værd, som villig gaaer i Kamp.</p>
		<p>Imidlertid havde de søvnige Vogtere dog omsider vækket Kongen, som da fik Hastværk tilgavns, med at indhente det Forsømte; men da han saa kom, og gjorde Mine til Land-Gang, hvor han saae Sællandsfarene, bad <em>Absalon</em> ham kun ingen Uleilighed gjøre sig, thi hvem der kommer efter os, sagde han, skal vist ikke rose af Byttet, de faaer. Nu, saa til Lykke med Fangsten! svarede Kongen, her seer Man at faa Hænder kan ogsaa gjøre rask Arbeide; thi vi var neppe blevet før færdige, om vi havde været her Alle. Kongen styrede derpaa hen til en anden Kant af Øen, plyndrede og brændte lidt, og drog saa hjem.</p>
		<p>Det varede imidlertid ei længer end til Høstens Begyndelse, før der skedte et nyt Søtog, hvorved Kongen allerførst lagde an paa at ødelægge Sæden, for at berøve Fienden Midlerne til at forsyne sine Fæstninger. Da han nu engang, paa et af sine Strøiferier, kom til at berøre <em>Arkone,</em> syndes Indbyggerne, de havde ikke Plads Nok indenfor Murene til at vise deres Kjækhed, og gjorde derfor et Udfald igjennem den eneste Port, der var paa Byen; men skjøndt Kongen strax trak sig tilbage, var de dog for kloge til at løbe i Fælden, og passede immer paa at have Ryggen frie. Dette var nu vel slet ikke efter Kongens Hoved; men da han saae, de vilde ikke frem, maatte han nøies med at drive dem tilbage, ind i Byen, og turde, for Hestenes Skyld, ikke engang gjøre Følgeskab lige til Porten. Det vovede imidlertid dog <em>Niels</em> <em>Sællandsfar</em><em>,</em> en ridderlig Helt baade i Sind og Skind; han skjød sit Spyd lukt ind ad Borge-Ledet, saa det gav En af Vagten Bane-Saar, og feiede derpaa tilbage, uden alt Meen. Han fandt da snart en Efterfølger, i en anden fornem Sællandsk Ridder, ved Navn <em>Thorbern,</em> som med lige Dristighed foer ind mod Fiende-Sværmen, og saarede En af dem med sin Landse, men ham var Lykken ei saa god, som den var <em>Niels;</em> thi da han dreiede sin Hest, fik han en Steen i Nakken, saa han blødte som en Tyr, og fik et Knæk, han seent forvandt. Ei bedre gik det <em>Buris,</em> da han vilde færdes som han fødtes: glimrende, og angreeb derfor ligeledes Port-Gjemmerne; thi han blev ogsaa hilset med en Steen i Hovedet, saa drøit, at han styrtede halvdød af Hesten, og var aldrig vaagnet af sin Besvimelse, havde ikke gode Venner været ved Haanden, at afværge Fiende-Vold. Saameget lærde imidlertid <em>Rygboerne</em> dog ved denne Leilighed, at det var en farlig Sag, i aaben Mark, at byde de Folk Spidsen, der for ramme Alvor havde Mod paa at gjæste dem bag Murene.</p>
		<p>Toget gik nu videre, med hele Flaaden, til Landskabet <em>Asmod,</em> hvor <em>Absalon,</em> som sædvanligt, var i Spidsen, naar Man rykkede frem, og sluttede Troppen, naar Man drog tilbage, fordi han spurgde om sin Lige, saavel i Kjækhed som i Krigs-Erfaring; og han var nu som altid omringet af lutter raske Ungersvende, der fløi om Æren, eller foer om Bytte, medens Kongen kom med Adel-Hoben kun i Pas-Gang sagte skridende bagefter. Da Kongen saaledes havde gjennemvandret en stor Land-Strækning, uden at finde mindste Leilighed til Kamp, tilstædte han endelig Rytteriet at drage ud paa Fangst, i adspredte Hobe, saa han beholdt kun nogle Faa omkring sig; men ret som det var skedt, fik han Tidende om, at Fortroppen var omringet af Fienden, og, hvis den ei fik Undsætning, uundgaaelig forloren. Istedenfor nu at bie, til han fik Samling paa Hæren, besluttede han strax, med den Haandfuld Ryttere han havde, at ile Stalbrødrene til Hjelp, i den Helte-Tanke, at Lidet snart var bedre end Meget seent. Han lod desaarsag flux sit Banner reise, og foer afsted: et Hastværk, der i Grunden ogsaa var det bedste Middel til at samle Folket, som godt vidste, at Konge-Banner, naar det vaier, hedder altid Bytte-Had.</p>
		<p>Saasnart nu <em>Sællandsfarene,</em> som var i Knibe paa et farligt Jordsmon, fik Øie paa Kongen, gjorde den trøstelige Udsigt dem saa modige, at de brød løs paa Ring-Muren af Fiender, for at Man ikke siden skulde sige, de blot ved Andres Hjelp kom ud af Klemmen. <em>Slaverne</em> tog ogsaa strax til Beens, deels paa det Tørre og deels paa det Vaade, og blandt deres Forfølgere udmærkede sig især Ridder <em>Æskild,</em> af Byrd og Blod en Herremand som Faa; thi i sin fulde Rustning satte han til Fods efter en barkroppet Slave, ud over en Mose, traadte bestandig tørskoet i hans kjendelige Fodspor, og stædtes ikke, før han fik Fingre paa Hedningen og gav ham et stakket Halsbeen. Dog, naar man ret betænker Alt med ham, som, da han kom paa det Tørre, havde end ikke et Stænk paa sin Vrist, maa Man vel stemmes til hellig Forundring, og heller prise Herrens Haand end Heltens Fod; thi det var ligere et Jertegn, end et Værk af Mande-Mod og Raskhed.</p>
		<p>Efter denne Dyst fortsatte Hæren, ubehindret, sin Hærge-Færd, og lod den røde Hane gale over alle Landsbyerne, lige ud til <em>Gore-Klint,</em> hvorpaa da <em>Rygboerne,</em> som mærkede, det var kun Fjas med Hjelpen, de skulde have havt fra <em>Sachsen,</em> indfandt sig hos Kongen ved <em>Streløe,</em> kjøbde Fred med en Sum Penge, og stillede fire Gidsler for sig.</p>
		<p>Under bange Forventning af farligt Ustyr og vanskelige Tider, besluttede nu de Danske Høvdinger at hylde <em>Knud</em> Kongesøn, ei blot som sin Faders udnævnte Eftermand, men som hans Medregent, for at Riget, om Man var saa ulykkelig paa en Studs at miste Valdemar, dog ikke skulde være hovedløst. Dette Forslag optog Kongen meget naadig, som et stort Beviis paa Rigsraadets Viisdom og Hengivenhed, hvorfor han ogsaa selv i en offenlig Tale opmuntrede dem til at udraabe Knud til Konge, sigende, at han med Fornøielse vilde dele Høisædet med sin kjære Søn, og fandt sig derved ingenlunde vanæret, men tvertimod høiligen hædret. Sagen blev derpaa ogsaa foredraget Krigsfolkene, som alle gav deres Stemme dertil, undtagen <em>Buris,</em> der, enten af Mishag til slige nye Paafund, eller fordi han selv havde Øie paa Kronen, tav saa godt som bomstille. Imidlertid, da han mærkede, at dette Forhold faldt Kongen mistænkeligt, søgde han at forsvare sin Taushed, som en Virkning, ikke af Uvilie, men tvertimod af Hengivenhed, i det han beraabde sig paa Historiens Vidnesbyrd om de kjærlige Delinger af Danmarks Rige, i forrige Tider, hvoraf der havde reist sig aaben Feide om Thronen, selv imellem Fader og Søn. Desuagtet, tilføiede han, skulde jeg ikke tiet, naar jeg forud havde vidst, det var Kongens Ønske, men nu, da hverken Han selv, eller Nogen af hans Fortroelige havde talt til mig derom, maatte jeg nødvendig forstumme. Kongen lod vel, som han tog til Takke med denne Undskyldning, men det var kun paa Skrømt, og Mistanken, han allerede bar til <em>Buris,</em> som Den, der selv stræbde efter Kronen, voxede siden betydelig, ved Forsamlingen, der, efter Toget, blev holdt i <em>Roskilde,</em> hvor alle de Store skulde høitidelig sværge Knud Huldskab og Mandskab; thi her var <em>Buris</em> igjen den Eneste, som ikke vilde, og sagde reentud <em>Nei.</em> Dog, havde han Ræven bag Øret, vidste han ogsaa meget fiint at skjule det, ved den Erklæring, at saalænge den Drot var i Live, til hvis Banner han havde svoret, kunde han umuelig sværge nogen Anden, da Sligt, i hans Øine, var ligesaa umueligt for en ærlig Karl, som det var hidtil i Dannemark uhørt. Dannemænd, sagde han, holdt altid hardt derved, at Ingen kan tjene to Herrer, og det er kun i Tydskland, Folk, for at faae dobbelt Sold, har hittet paa den Uskik, uden at agte paa, hvor umueligt det er, naar der kommer Splid imellem det dobbelte Herskab, da at holde Begge Troe og Love. Kongen var jo ogsaa fiin nok til at dække sin Vrede med Smiil og smukke Ord, men lod dog <em>Buris,</em> som han tog med sig til <em>Halland,</em> paa en skjult Maade forstaae, at han ansaae ham for en Forræder. Desaarsag søgde <em>Buris</em> at formilde Kongen, og lovede at føie ham i hans Begjæring, imod at faae sit Lehn udvidet og gjort arveligt, thi det er ikke meer end billigt, sagde han til Kongen, at da Du arbeider paa at gjøre Dannemark til et Arve-Rige for din Afkom, du da ogsaa tilstaaer dine <em>Frænders</em> Børn Arve-Ret til den ringere Vælde og Værdighed, som deres Fædre har. Det kom ogsaa virkelig, ved <em>Absalons</em> Mellemhandling, til Forliig, saa <em>Buris</em> hyldede <em>Knud,</em> imod at faae Broder-Parten af <em>Jylland;</em> men Grund-Venner blev de dog aldrig meer, thi Kongen var slem med det, at hvem han først een Gang havde faaet Nag til, var ham siden altid en Torn i Øiet. </p>
		<p>Saasnart nu Foraaret nærmede sig, udskikkede Kongen den <em>Øst-Danske</em> og den <em>Fyenske</em> Deel af Flaaden, paa et Tog mod Slaverne, under Anførsel af <em>Absalon, Christoffer</em> og <em>Maagens,</em> blandt hvilke dog Absalon var Hoved-Manden. Det Landskab de denne Gang hjemsøgde var Egnen om <em>Trebesse,</em> hvor de saaledes tændte Ild, at det kjendes paa Asken den Dag i Dag; thi endnu ligger fra den Tid mangfoldige Landsbyer øde i Gruus. Da <em>Christoffer</em> Kongesøn endnu kun var meget ung, brugde Man den Forsigtighed, altid at lade ham med sin Trop være i Midten, for at han i Absalon og Maagens kunde paa begge Sider have sikkre Støtter. </p>
		<p>Paa Tilbage-Toget ned til Flaaden førde <em>Absalon</em> Bag-Troppen, og indhentedes af Fienden i Nærheden af et Vadsted, men, skjøndt det Øvrige af Hæren, i den klingrende Frost, Man havde, var kommet saa langt foran, at den umuelig lod sig opraabe, søgde Absalon dog, med sine fyrretyve Ryttere, Fienden istedenfor Vaddet, nødte Slaverne til at vende Rygg, og nærmede sig derpaa med langsomme Skridt til Floden, gav sig gode Stunder til at slaae en Bro derover, og lod samme, til et Mindes-Mærke om sin Kiækhed, uafkastet efter sig. Da han naaede Stranden, havde Flaaden søgt en anden Havn, og hvilken Kulde det var, kan Man deraf vide, at der maatte graves Huler under Jorden til Hestene, for at de ikke skulde fryse ihjel, der var Ingen i den hele Hær, som kunde bruge meer end een Haand ad Gangen, og alle de Snoge Man fandt ved Gravningen, var saa afmægtige, at de ikke kunde gjøre mindste Skade.</p>
		<p>Det Første nu Vinden føiede, forlangde <em>Skaaningerne</em> Hjemlov, som de ogsaa fik; men da Vinden strax sprang om igjen, maatte de dog blive liggende, til <em>Sællandsfarene</em> og <em>Fyenboerne</em> kom med, og saa fik de allesammen den bedste Leilighed de kunde ønske. Da de saa kom hjem, beskikkede Kongen <em>Peter</em> og <em>Selgren</em> til sin Søn <em>Christoffers</em> Hofmestere, for at han ved deres Viisdom skulde tidlig dannes til Dyd og Høviskhed.</p>
		<p>Endnu den samme Sommer gjorde Kongen selv et Tog, for at tugte <em>Volgasterne,</em> som paa tvende Maader havde brudt Freden, da de baade ved deres Tyve-Rænker havde drevet <em>Rygboerne</em> fra sig, og troløse aabnet <em>Pene-Mundingen</em> for Sørøverne; men just som han var i Begreb med at hjemsøge <em>Leuticierne,</em> fik han Brev fra Hertug <em>Hendrik</em> om at vogte sig for Frænde-Svig, det vil da sige: for <em>Buris,</em> som, efter Brevet, skulde have stemplet mod Kongen med <em>Normændene,</em> og vilde nu, saasnart han kom hjem, med deres Hjelp, enten fange ham, eller dog i al Fald lade sig udraabe til Konge, og gjøre ham Thronen stridig. Det bedste Beviis for Sandheden heraf, skrev <em>Hendrik,</em> vilde det være, hvis den Norske Flaade, naar han kom hjem fra det Slaviske Tog, virkelig indfandt sig. Omtrent i samme Øieblik fik Kongen Brev fra <em>Norge,</em> med en ligedan Efterretning, og, da han, dog uden at nævne sin Hjemmel, aabenbarede Sagen for nogle Faa af sine Raadsherrer, vandt den ny Bekræftelse, ved det Biskop <em>Toke</em> fra <em>Vendsyssel,</em> overensstemmende med hvad der stod i Brevene, forsikkrede, at <em>Buris</em> havde aftvunget alle sine Svende det eedelige Løfte, at Alt hvad han slog paa, vilde de iværksætte. </p>
		<p>Kongen lod imidlertid, som ingen Ting var, begav sig uopholdelig til <em>Ostrøzno,</em> overfoer Landet med Herreskjold, og løb saa med hele Flaaden ind til <em>Vordingborg,</em> hvor han lod stævne til Herredag, aabenbarede hvad ham var meldt, og sigtede <em>Buris,</em> som var selv tilstæde, for Landsforræderie. Vel erklærede <em>Buris,</em> at Sligt var aldrig kommet i hans Tanker; men desuagtet befalede Kongen ham at blive hos sig, til Man saae, om Efterretningen stadfæstede sig, og tilføiede blot, at hvis ikke, skulde han faae Lov at slippe uskadt. Nei, sagde <em>Buris,</em> da maatte jeg være en topmaalt Nar, om jeg vilde vædde mit Hoved paa uvisse Hændelser; men det Ord gjorde ham ikke blot mistænkeligere for Kongen, men ogsaa for Raadet, saa han, uden engang at maatte see ud ombord til sine Folk, blev nødt til at gaae med Kongen til <em>Latrebye,</em> hvor han blev sat i taalelig, men sikker Forvaring.</p>
		<p>Imidlertid ankom den <em>Norske</em> Flaade, ført af <em>Erling,</em> og af <em>Buris's</em> Broder <em>Orm,</em> traf den <em>Jydske</em> Flaade uden Høvedsmand, ved <em>Dyrsaa,</em> slog den uden Møie, tog, blandt andre, ogsaa <em>Buris's</em> eget Skib, og skyndte sig over til Sælland, hvor den løb ind ved en Flekke, som kaldes <em>Kjøbenhavn.</em> Dog, her fandt de <em>Absalon</em> med <em>Sællandsfarene</em> for sig, og fik ikke engang Lov til at komme i Land; ja, da Absalon hørde, det var især som Bueskytter, <em>Normændene</em> kryede sig, vidste han ikke bedre at drille dem, end ved at stille sig, med femten Fodgjængere, lige nede ved Strand-Bredden, for at de skulde see, han blæste ad deres Mester-Stykke, og turde godt lade dem skyde til Maals efter sig. Vel sprang der saa strax en Hob Normænd i Baade, for at komme Landet lidt nærmere; men de tog sig ikke i Agt for, at Baadene vippede, mens de skjød, saa de var frie nok for at ramme hvor de sigtede; somme af Pilene gik i Vandet og somme i Jorden, til stor Forlystelse for vore Folk, men til end større Harme for Normændene, som, da de saae, de spildte kun deres Konst, maatte, udleete, søge Stor-Skibene igjen. </p>
		<p>Siden blev der, paa indbyrdes Troe og Love, holdt en Sammenkomst, hvor Absalon formaaede Normændene til at blive indtil Videre, liggende med Flaaden, hvor de laae, imod at han, med sin Ære, indestod dem for, at han imidlertid ingen Snarer vilde lægge for dem, enten til Lands eller Vands. Derpaa skildtes Man ad, med den Aftale, at Man vilde mødes næste Dag igjen, med lige mange Folk, eens rustede, paa begge Sider, men da <em>Erling</em> kom i Land, havde han en Følgesvend for mange, som Absalon, ved at tage Mandtal med Øinene, strax opdagede, og sagde da til <em>Erling:</em> det er dog forunderligt, at Du, som i saa mange Aar har prøvet og har døiet Allehaande, alligevel er blevet graa, før Du blev klog; Du kommer gimpende hid i en Baad til Folk paa Heste-Rygge, der, naar de vilde, kunde knuse Dig, som ingen Ting, og desuagtet har Du brudt vor Aftale, som om Du var kjed af dit Liv, og vilde give os et godt Paaskud til at bruge den stærkeres Ret. Holdt vi nu ikke bedre Ord, end Du, saa var Du om en Hals. Halv rød og halv rædd, mønstrede nu Erling sit Mandskab, og da han saae, at Absalon havde Ret, skjældte han En af Folkene Huden fuld, som den der havde stjaalet sig med, og kunde ikke finde Ord Nok til at undskylde Feiltagelsen. Derpaa udbad han sig paa det Indstændigste Lov til at hente Vand i <em>Søerne,</em> da hans Mandskab var færdigt at forgaae af Tørst, saa det var en Tilladelse, han satte overordenlig Priis paa, og satte nu, snarest muligt, Kaasen ad Norge til, inderlig glad ved at slippe heelskindet fra Dannemark.</p>
		<p>Valdemar antog det nu for beviist, at <em>Buris</em> havde havt Ondt i Sinde, og lod ham da paa Timen fængsle som en Lands-Forræder.</p>
		<p> Imidlertid var <em>Erling,</em> med hele sin Flaade, kommet op og laae ved den yderste Pynt af Sælland, men da han der, efter Sædvane, havde været i Land og hørt Messe, blev han paa Tilbageveien overfaldet af en Trop Ryttere, Absalon havde paa Udkik, hvorved han mistede Endeel af sit spredte Følge. Ei bedre gik det ham siden med <em>Hallandsfarene,</em> som da han laae ved <em>Nizaa,</em> fratog ham et af hans Skibe med Folk og Samt.</p>
		<p>Samme Aar var det, at <em>Absalon,</em> for at hemme Sørøveriet, lagde Grunden til en ny Fæstning paa <em>Salt-Øe,</em> som vel maa kaldes et godt Dannevirke af Smaasteen, thi det fredede virkelig Farvandet, ved at kyse Vikinger og trøste Dannemænd!!</p>
		<p>Neppe havde heller de Danske Kæmper nølet med at takke for Sidst i <em>Norge,</em> hvis ikke de <em>Tydske</em> Svinker havde forsinket dem; men det var Ulykken; thi da <em>Bugislav,</em> af Frygt for de Danske, tyede Hertug <em>Hendrik</em> paa Haand, og hyldede ham, skar <em>Hendrik</em> op med Kong <em>Valdemar,</em> og det uden Videre, som om Forbindelsen med ham kun havde været et Gemeenskab, indgaaet i Vildelse. Der blev i denne Anledning holdt en Sammenkomst, ved <em>Kremper-Aa,</em> hvor <em>Hendrik</em> bebreidede Kongen, at han feidede paa <em>Bugislav,</em> uden først at have besværet sig over ham hos hans Lehns-Herre, som dog nødvendig burde skedt, før der grebes til Vaaben; men dertil svarede <em>Valdemar,</em> at han spurgde hverken Hertugen eller nogen Magt i Verden om Forlov til at hævne paa Vedkommende hvad Skade ham tilføiedes; og dermed var baade Freden og Samtalen ude. Dog tør jeg her ingenlunde forbigaae nogle særdeles mærkværdige Ord af en <em>Sachsisk</em> Ridder, som just var nærværende ved denne Kongens og Hertugens Samtale; thi da han hørde, hvor koldt Man paa begge Sider talde om den Slaviske Feide, tog han Bladet fra Munden, og sagde, hvad jeg nu ordlydende vil melde. Jeg har, sagde han, et Ord at fortælle Godtfolk herinde, om <em>Hendrik,</em> min Herre, som jeg heller vilde tie end fremrykke med, hvor jeg vidste, han selv var tilstede. Han var engang et faderløst Barn, hvis Arve-Gods rovgierrige Frænder tilegnede sig, uden at der fandtes Een iblandt, som vilde være hans Formynder; men da paatog Fire af hans Faders Venner, deriblandt var ogsaa jeg, sig Værge-Maalet for den Spæde, og lod ham, i hans hjelpeløse Stilling, nyde Godt af Faderens Fortjenester. De bar, med Raad og Daad, al muelig Omhu for hans Vext og Velfærd, og da de ikke turde holde Kjød for deres Kraft, offrede de Barnet paa Guds Alter, gjørende, paa hans Vegne, det hellige Løfte, at vilde Herren i Naade skjænke ham hans Faders Magt og Vælde, skulde han, alle sine livskabte Dage, skjønne derpaa, ved et brændende Had til <em>Afguds-Dyrkelsen.</em> At dette Løfte tækkedes Herren, det saae Man grandt; thi nu opvakde Han den Faderløse en mægtig Beskytter i Keiser Conrad den Ædle, ved hvis Hjelp han sattes i Besiddelse af sine Arve-Lande; men, uagtet hans Forlovere flittelig har mindet ham, lod han sig dog, snart af Gjerrighed, og snart af Dorskhed, forlede til at afbryde Krigen med Slaverne, og misbrugde saaledes med Utaknemmelighed den store Naade-Gave. Hvor samvittighedsfuldt imidlertid Forløftnings-Mændene opfyldte deres Pligt, kan Man slutte af den Enes Exempel, som i sin høie Alderdom sædvanlig faldt i Søvn, naar han sad i Fyrstens hemmelige Raad; thi naar da endelig hans Sidemænd vaagnede ham, og spurgde: hvad han meende om det forelagte Spørgsmaal, huskede han ikke længer, hvorom Talen var, men ikkun hvordan Løftet lød, og svarede immer: <em>i Marken mod Slaverne!</em> Det kalder jeg med Æren at holde til sin Død, hvad Man har lovet i sin Nød, og Man maa, efter mine Tanker, selv være gaaet fra Forstanden, for her i Oldingens Røst at miskiende Himlens Stemme, og slaae den hen i Veiret, ved at sige: Gubben gik i Barndom! Sandelig, jeg frygter for, den hjertenskjære Herre, som lader haant om sine Venners Gudsfrygt, vil fra Lykkens Top, hvor han nu throner, styrte dybt med Skjændsel ned imellem Krybet! Jeg derimod, som alt i Brystet bærer trende Saar fra Løfte-Kampen, jeg ønsker mig kun under Korsets Banner to endnu, for paa Domme-Dag at kunne, med tilsvarende Vunder, trøstig betragte min Frelser!! </p>
		<p>Saa spaaede Ridderen sanddrue om <em>Hendriks</em> Fald i Tidens Løb, og om sin egen Manddoms Løn i Evigheden!!</p>
		<p>Kong <em>Valdemar</em> begav sig nu til <em>Skaane,</em> hvor han dog ikke blev gammel, thi, paa Rygtet om et Indfald af <em>Sachserne,</em> brød han strax op med det Skaanske Rytterie, over til Sælland, hvorfra han alt havde udskrevet en Flaade. Med den laae Absalon i <em>Hulyvims-Havn,</em> hvorfra Kongen lod ham kalde til sig i <em>Slagelse,</em> og havde Meget med ham at overlægge og forhandle; men Toget gik ind, fordi Rygtet var falsk, og Kongen blev meget vranten over, at han havde løbet med Liimstangen.</p>
		<p>Imidlertid var der dengang en <em>Islænder</em> i Huset hos <em>Absalon,</em> som hedd <em>Arnold,</em> og som ikke blot vidste meget god Beskeed med Oldsager, og kunde herlig fortælle om hvad der var skedt i gamle Dage; men havde tillige besynderlige Indfald og Formodninger om det Tilkommende, saa han kunde tit ligesom lugte hvad der skulde times ham selv eller hans gode Venner. Han var, for Løiers Skyld, fulgt med <em>Absalon</em> paa fornævnte Tog, og havde forkyndt ham, at med det Allerførste kom det til et Slag imellem ham og nogle Vikinger, og det Besynderligste er, sagde han, at jeg skal ikke være med, uagtet det dog er mit faste Forsæt at følge dig som din Skygge. Da nu <em>Absalon</em> var reisefærdig, vilde Kongen endelig, at <em>Arnold</em> skulde blive siddende og fortælle ham Noget af den gamle Historie, og, hvor haardnakket han end vægrede sig, maatte han dog tilsidst give Kjøb, paa det Vilkaar, at Kongen vilde gjøre Anstalt for, at han næste Morgen, saasnart det dagedes, skulde komme afsted ned til Stranden. <em>Absalon</em> havde sex Skibe med sig, men de tre var løbet ind i Noret, for at lade Brænde, og kom, da Vandet pludselig faldt, til at sidde fast i Mudderet, medens <em>Absalon</em> med de andre Tre laae ude ved Indløbet. Nu hørde <em>Absalon,</em> da han i Dagningen sang sine Morgen-Psalmer, et Bulder noget borte, og bad sin Klerk gaae hen og see, hvad der var paa Færde, hvorved han da fik den Underretning, at der var ni Langskibe i Farvandet. I den Forvisning, at det var Vikinger, purrede nu Absalon høirøstet Mandskabet ud, som da foer op af Søvne i stor Forskrækkelse, og greeb splitternøgne til Vaaben. Fienden var allerede saa nær, at Man smagde hans Flint, og Absalon vilde da ikke bie med at angribe, til Man fik lettet, men lod strax kappe Anker, og lægge bi. Vel tænkde Slaverne, vore Folk var skye for Skrald, og gav sig derfor til at brøle frygtelig; men da de mærkede, at Hænderne kun brød sig lidt om Mundsveir, dreiede de af, og lod et Skib med fuld Besætning i Stikken. Hvem der tænkde, de var i Behold, naar de først slap ind i <em>Bjørne-Skoven,</em> tog ogsaa mærkelig feil; thi ingen Tykning var saa tæt, at Bønderne jo fik den randsaget. </p>
		<p>Paa disse Tider var det, <em>Æsbern</em> anlagde <em>Kalund-Borg,</em> for ved denne Fæstnings Hjelp at holde Havnen ryddelig for Sørøvere, ligesom da ogsaa baade han, og <em>Ingvor</em> og <em>Ole</em> var i alle Maader <em>Absalons</em> troe Stalbrødre paa Vikinge-Jagten. </p>
		<p><em>Dannemarks</em> Stilling var imidlertid nu blevet meget betænkelig, thi Man var omleiret af Fiender paa alle Kanter: havde paa een Gang baade <em>Normænd, Slaver</em> og <em>Sachser</em> at vente sig Ulykker af, og vove sig for, og desaarsag turde Man, af Frygt for Bagsmæk, ikke ret for Alvor tage fat nogensteds. Denne Rigets Vaande gik <em>Gotskalk</em> til Hjerte, saa han underhaanden aftalde med <em>Absalon,</em> hvordan Man, efter hans Tanker, kunde sætte Splid imellem <em>Sachserne</em> og <em>Slaverne,</em> som nu var kommet til at holde sammen. <em>Gotskalk</em> var nemlig meget igaaet med Slaverne, deels fordi han havde selv levet iblandt dem, og kunde deres Sprog, deels ogsaa fordi hans Fader havde været godt lidt af dem, og han tilbød sig nu at gjæste dem, ikke som et Sendebud, men som en Ven, der kom af egen Drift, for at give dem et godt Raad. Det er et meget lettroende Folk, sagde han, som Man kan bilde ind hvad Man vil, og de ere dumdristige tillige, saa de bruger sjelden Overlæg, førend de har rendt sig en Staver i Livet, og det vil derfor neppe falde vanskeligt, at bringe dem paa <em>Dannemarks</em> Side og i Harnisk mod <em>Sachserne. Absalon,</em> som vidste, der er de Stene, eet godt Hoved hjelper meer til at lette, end tusind Arme, takkede <em>Gotskalk</em> for hans gode Villie, men bad ham kun for Alting ei at skuffe <em>Slaverne</em> med falske Løfter fra <em>Dannemarks</em> Side, thi Danne-Skjoldet, sagde han, maae vi lade uplettet, og hvor Man desuden har Hjertet paa det rette Sted, der smedder Man sine Vaaben af Staal og ei af Ræve-Kløer. </p>
		<p><em>Gotskalk</em> vendte sig nu først til <em>Pomerinkerne,</em> og gjorde dem viis, at han, for god gammel Omgængelses Skyld, og af Kjærlighed til hele det <em>Slaviske</em> Folk, var kommet og vilde vække dem af deres Slummer, da han saae, de i Forblindelse gjorde Riis til dem selv. De burde dog betænke, sagde han, at de aabenbar selv bøiede deres Nakke under Trældoms-Aaget, aldenstund de var dem til Villie, hvis Hu stod til at gjøre dem husvilde i deres eget Land, som Tilfældet unægtelig var med <em>Sachserne,</em> der, alt som de indtog et Stykke, opslog der deres Bopæl, og viiste, at de ikke vilde nøies med Æren og Byttet, men tilbunds udvide deres Herredømme, og lige til Verdens Ende høste Frugterne af deres Seire. Derfor dræbde de <em>Nuklet,</em> fordrev <em>Prislav,</em> og befæstede, til hele <em>Slavenlands</em> Fordærvelse, <em>Razeburg,</em> <em>Illow</em> og <em>Smerin</em> med Volde og Grave. De <em>Danske</em> derimod, blev han ved, fører Krigen i et ganske andet Øiemed; thi deres Hu staaer ei til Fiendeland, men kun til Fred og kjærligt Naboeskab, saa de seer gjerne, Hver beholder Sit. Var I altsaa kloge, da sparede I ingen Møie for at blive de <em>Sachsiske</em> Besætninger kvit, og naar I saa havde faaet alt det Tydske Pak paa Dørren, sluttede I kjønt Venskab med de <em>Danske,</em> som I kan være visse paa søber aldrig god Kaal med <em>Sachserne.</em> Først da kan I vente, for Bestandig, at haandhæve Friheden, og blive i rolig Besiddelse af Fædernelandet. </p>
		<p>Herved opæggede, foer <em>Pomerinkerne</em> i Harnisk, oversvømmede i Kongen af Dannemarks Navn, de Slaviske Egne som Sachserne havde besat, og indtog <em>Illow;</em> men fandt dog ved de andre Fæstninger saa tapper Modstand, at de der intet kunde udrette.</p>
		<p>Saaledes sønderrev da Gotskalk, ved et Krigs-Puds, Baandet mellem <em>Dannemarks</em> Fiender, med hvis forenede Vaaben et frygteligt, fra alle Sider sammentrukket, Uveir, nys truede at bryde løs over Fædernelandet. Høilig forundret hørde Kong <em>Valdemar</em> de uformodenlige Tidender fra <em>Slavenland,</em> som kom til <em>Danmark,</em> endnu førend <em>Gotskalk,</em> men da saa <em>Absalon</em> fortalde ham, hvis Aande det var, fandt han, fornøiet, at Værket priiste Mesteren.</p>
		<p>Hertug <em>Hendrik</em> følde nu særdeles Drift til at fornye sit afbrudte Venskab med <em>Valdemar,</em> uden hvis Bistand han umuelig kunde kue <em>Slaverne,</em> og Følgen deraf var et Gesandtskab, bestaaende af <em>Hendrik</em> fra <em>Razeborg</em> og Bispen af <em>Lybek,</em> som fik det Ærende at foreslaae et Giftermaal imellem Kongens Søn og Hertug <em>Hendriks</em> yngre Daatter; thi den ældre, som han blev først forlovet med, laae nu under Mulde. De skulde da ogsaa aftale en Sammenkomst i <em>Bremen,</em> hvor der skulde slaaes Hoved paa Sømmet, og da Kongen kom did, var Hendrik der vel ikke, men havde sendt <em>Guncelin,</em> som skulde undskylde hans Udeblivelse med en paakommen Svaghed, og forsikkre, at han med det Allerførste vilde møde ved <em>Eideren.</em> Det skedte, Hertugen stod i alle Maader ved sit Ord, og det blev da besluttet, paa Ny, med fælleds Kræfter, at befeide <em>Slaverne.</em> Hver drog nu sine Veie: <em>Hendrik</em> mod <em>Demmin,</em> og Kongen mod <em>Volgast,</em> som han dog ikke beleirede, men nøiedes med at ødelægge Omegnen, og drog derpaa til <em>Osne,</em> hvor den Smule, der, efter Ødelæggelsen forleden, igjen var opbygt, lagdes i Aske. Saaledes gik det flere Steder, indtil <em>Slaverne</em> med Guld og Gidsler tilkjøbde sig, af begge Fyrsterne, den Fred, de savnede Kraft til med Vaaben at vinde.</p>
		<p>Da nu Kongen havde faaet denne Steen af Hjertet, saa han bedre kunde trække Veiret, begyndte han for Alvor at tænke paa det Norske Tog, som de Slaviske Anliggender havde nødt ham til at opsætte. Strax det næste Foraar stak han da i Søen, med en talrig Flaade, og modtoges af <em>Vigveringerne,</em> ikke blot med vaabenløse Hænder, men endog med aabne Arme, saa han stak Sværdet i Balgen, førde paa Thinge ei Fiende-Sprog, men talde Folket til som sine kjære Undersaatter. Over al den megen Venlighed glemde han imidlertid, han havde Fiender for sig, og foer saa længe ørkesløs i Mag, at <em>Erling</em> havde gode Stunder til at samle Krigsfolk, medens <em>Valdemar</em> laae i Vigen, og gjorde Blæst med den store Danske Flaade, som virkelig stak Folk deroppe stærkt i Øinene, saa at, naar der var et snevert Løb, hvor Skibene maatte gaae enkelt igjennem, flokkedes Folk i Hobetal omkring paa Bjergene, blot for at fryde Øiet, og for ret at kunne <em>tælle,</em> hvormange der var. <em>Tønsbergerne</em> gjorde især megen Ære ad Kongen, thi ikke blot underkastede de sig strax, men tog endogsaa høitidelig imod ham, udenfor Porten, og førde ham i Procession ind i Byen. <em>Erlings</em> Krigsfolk, som, da Kongen forrige Gang var i <em>Tøns</em><em>berg,</em> saae ham over Skuldrene, og trodsede paa Fæstningen, havde derimod nu ingen Lyst til at oppebie hans Ankomst, men pakkede sig i Tide, hvorpaa Kongen selv var oppe og besaae Borgen, fandt den uindtagelig paa Klippe-Top, og beundrede høilig <em>Naturen,</em> som aabenbar her <em>gjorde Konsten til Skamme!!</em></p>
		<p>Imidlertid blev det Kongen fortalt, at <em>Erling,</em> som ikke følde sig stærk nok til at byde Fienden Spidsen, men haabede kun, ved Hjelp af Landets Beliggenhed, at holde ham Stangen, havde opstillet en Hob Blider paa begge Sider ad et smalt Sund, hvor Flaaden ellers havde den bedste Gjennemfart. Nu angrede Kongen for Alvor sin Seendrægtighed, sammenkaldte sine gode Venner, og bad dem overlægge, hvordan Man snarest og bedst kunde indhente det Forsømte, og afstryge den store Skam det var, saaledes at have fortæret Levnets-Midlerne og drevet Tiden hen, til ingen Verdens Nytte. Dette Spørgsmaal kunde Raadet slet ikke enes om at besvare, thi hardtad hver Høvding havde sin Mening, som han blev ved at forfægte. Somme vilde, at Man med Rytteriet skulde angribe Blide-Skytterne, medens Flaaden brød igjennem Blok-Skibene; men Andre fandt, det var en stor Dumdristighed saaledes at give sig i Klemme med den hele store Flaade, og raadte derfor til at løbe udenom, og saa gjøre Landgang, hvorved <em>Erling,</em> enten han saa vilde flye eller fægte, maatte nødes til at forlade sin faste Stilling. Atter var der Andre, som loe kun ad det Hele, og meende, det var tidsnok at blive bange, naar Man saae hvorfor, tidsnok at tænke paa Raad, naar Man saae de behøvedes; men derimod den høie Tid at lette, og lægge alle Aarer om Bord for at komme til Maalet.</p>
		<p>Midt under denne Tvivlraadighed var der en Træl af en Adelsmand, ved Navn <em>Niels</em> <em>Oxe</em><em>,</em> som tog Ordet, og sagde: hvad der falder mig forunderligt, det er, hvordan Folk som er kommet af Stand, og raader dem selv, kan forlade det deilige Land, i hvis Skjød vi har hjemme, og finde Fornøielse i at flakke omkring i en Udørk, hvor Man ikke seer andet end fæle Graasten og uhyre Klipper. Det kalder jeg Galskab tilgavns, selv at gjøre sin Ro til Uro, og heller at ville føre et Hundeliv, end have sine kronede Dage, og tilmed er jeg vis paa, at fik Kongen ogsaa <em>Norge,</em> vilde han ikke have Andet end Ulykker og Fortræd af begge Rigerne, istedenfor at han havde sin store Fornøielse med det ene. Hertil kommer, at det gaaer allerede paa Grund med Levemaaden, saa, dersom vi skal længer bort endnu, kan vi gjerne sulte ihjel, førend vi kommer hjem.</p>
		<p>Det var nu vel en Tale, som kloge Folk maatte være Krystere for at berømme, men, efter det gamle Ord, at hvem der tier, han samtykker, maa den dog have fundet Bifald, og derover blev <em>Absalon</em> saa ærgerlig, at da de Andre var borte, gav han sig til at mukke paa Kongen, fordi han, ved at tie stille, havde ligesom givet <em>Niels</em> Medhold, istedenfor, som det sig burde, at vaske hans Øren, og saa at sige, pege Fingre ad ham. Sæt ogsaa, sagde <em>Absalon,</em> du tænkde, det var kun hans Spøg, saa var det dog en grov Spøg, der uden Tvivl vil have alvorlige Følger, og give Anledning til et heelt Mytterie. Havde Du bare blæst ad hans Følgeskab, og sagt, at Alting vilde gaae meget bedre, naar han løb sin Vei, saa havde alle de Andre nok speilet sig i ham, og tiet stille, thi hvem vilde lukke Munden op, for at faae saadan en Næse; nu derimod, da du i det Mindste lod som du samtykde, og han i alt Fald gik Ram forbi, nu kan du troe, der er fleer kaadmundede Knegte, som, da det gik saa godt, vil snart give deres Pibe samme Lyd. </p>
		<p>Regningen var ganske rigtig; thi da Høvdingerne i det Hele havde Hjemvee, og turde dog ikke aabenbar være det bekjendt, hviskede de Mandskabet en Djævel i Øret, saa der udbrød Opstand paa Flaaden, og da Man især gav <em>Absalon</em> Skyld for, at det var ham, der i sit Overmod trak Toget ud, havde endogsaa Nogle den Dumdristighed at hilse paa hans Skib med en Steen-Regn, men hvormange de end var i Flok, gav <em>Absalons</em> Folk dem dog saa varmt et Bad, at de blev glade, de havde lært at vende. Vist nok havde disse Optøier fortjent en alvorlig Revselse, men Kongen saae igjennem Fingre med Forbryderne, og fandt, at Skammen de skjød i Flugten kunde være Straf Nok.</p>
		<p>Man seilede nu videre, og lagde ind i <em>Portør,</em> en Havn, som er blevet meget berømt ved en Seier af <em>Sigurd,</em> som der skal, med tre Skibe, have sprængt en heel stor Flaade. Her vovede Endeel af <em>Jyderne,</em> efter Høvdingernes skammelige Indskydelse, at holde Thing paa egen Haand, og med vildt Skrig forlange Hjemlov; men det Ustyr blev dog dæmpet, ved Endeel af Kongens Drabanter, som, under Forklædning, var tilstæde paa Thinget; thi da Man omsider kjendte dem, kastede de Masken, greeb Hovedmændene for Oprøret, og bragde dem ombord, hvor de fik ulyksalige Stryg, blev, adskillige Gange efter hinanden, først kjølhalede, og saa kattede tilgavns.</p>
		<p>Herfra gik Toget did op, hvor Man, ved Sommer-Solhverv har for Alvor lyse Nætter, som ligne Dage paa et Haar; saa Man ved Solens Efterskin kan uden Møie see at læse endogsaa den fineste Skrift!!</p>
		<p>Hvad enten nu de <em>Jydske</em> Høvdinger fik Ondt af Skræk, eller Taalmodigheden blot forgik dem, saa stædtes de her selv for Kongen, og trængde aabenlyst paa, at Folket, som manglede Levnets-Midler, skulde have Hjemlov, og Toget ophæves, da Man jo saa, næste Aar, sagde de, ifald Man ei fik andre Tanker, kunde gjentage det paa en nemmere Maade, ved nemlig at løbe lige over fra <em>Vendsyssel</em> af, istedenfor at følge <em>Vigen</em> med alle dens urimelige Kringel-Kroge. Da nu den almindelige Mand høirøstet istemmede Klagen over Sulte-Føde, og skreeg om Kap, at Man maatte hjem, og det gesvindt, for at faae Noget for Tanden, saa fandt Kongen, der var ikke Andet for, end at føie den støiende Mængde, og gav dem derfor Hjemlov; men for at Fienden dog ikke skulde rose Gildet, tog han alle de bedste Langskibe der var i hele <em>Norge,</em> hjem med sig, saa Man kan sige, at skjøndt Toget ligesom strandede paa det Jydske Rif, vandt Dannemark dog en Flaade derved. Havde Man imidlertid, som det sig burde, kun holdt Pinen ud, kunde Man bestemt have indtaget Norge; men nu havde Man selv fordærvet Legen; thi den Norske Adel, som var draget op med Valdemar, skammede sig ved Vende-Reisen, og blev i sit Fædreneland.</p>
		<p>Under dette Tog havde Rygboerne taget Anledning af Kongens Fraværelse til at rive sig løs; men da de saa, næste Foraar, hørde, at han rustede sig til et Tog imod dem, afsendte de et godt Hoved, som vidste at belægge sine Ord, for om han, ved sin Sødtalenhed, mueligt kunde snakke Kongen af med det Forsæt. Da det imidlertid slog feil, vilde han ikke drage hjem med den Beskeed; thi raader jeg mine Landsmænd fra Krigen, sagde han, kan de snart tænke, jeg vil narre dem, og raader jeg dertil, kan jeg styrte dem i Ulykke. Han bad derfor Absalon om Forlov til at følges med ham, indtil hans Landsmænd selv forlangde hans Betænkning; thi det kan aldrig nytte, sagde han, at give Tosser et godt Raad, førend de løber vild om det.</p>
		<p>Kongen angreeb nu Rygen paa flere Steder; men da han ingen Modstand fandt, blev han keed af den blotte Plyndring, og skred desaarsag, for dog at faae sin Harme kjølet i Fiende-Blod, til <em>Arkonas</em> Beleiring.</p>
		<p>Denne Stad ligger paa Toppen af en høi Klint, og har derved, mod Østen, Syden og Norden, op fra Havet en naturlig Vold, saa steil som en Væg, og over et Bueskud høi. Der er da kun den vestlige Side tilbage, og den har Man befæstet med en Vold, som holder sine halvtredsindstyve Alen, og bestaaer, op til Midten, af lutter Jord, men siden af et Lag Græstørv, og et Lag Planker, imellem hinanden. Dog er der mod Nord en befæstet Stie ned til et Kilde-Væld, hvorfra Staden faaer sit Vand, og det var derfor et slemt Puds, som <em>Erik,</em> da han i forrige Tider beleirede Byen, spillede Indbyggerne, ved at lade den Stie spærre; thi Tørsten blev dem det haardeste Sværd.</p>
		<p>Midt i Byen var der en aaben Plads, hvor der stod et Tempel af Træ, som blev holdt høit i Ære, og var opbygget paa det allerprægtigste, til Boelig for et Afguds-Billede som kaldtes <em>Svante-Vit.</em> Udvendig pralede Bygningen med en Mængde net udskaarne Efterlignelser, men som var grovt og fuskermæssig overmalede. Templet havde kun en eneste Dør, men var dog deelt i to Aflukker, hvoraf det yderste løb langs med Væggene, det Inderste derimod, som hvilede paa fire Piller, havde istedenfor Vægge et Omhæng, og Intet tilfælleds med Forstuen, undtagen det røde Loft og nogle faa Buer.</p>
		<p>I dette Tempel fandtes et Mands-Billede af en uhyre Størrelse, med fire Halse, og fire Hoveder: som vendte Nakkerne sammen, dog saaledes, at de To, et for og et bag, saae til Høire, og de To til Venstre. Alle havde de kort Skjæg og afstudset Haar, som Man kan tænke, for at det skulde være folkeligt, thi saaledes bruger Rygboerne.</p>
		<p><em>Svantevit</em> stod med den venstre Haand i Siden, og holdt i den Høire et Bæger, støbt af Blandings-Malm, som den Præst, der var indviet i Hemmeligheden, aarligaars fyldte med Viin, og spaaede af om det næste Aars Frugtbarhed. </p>
		<p>Kjortelen naaede til Benene, som var af egne Stykker Træ, og syndes dog at gaae i Eet med Knæerne, saa Man skulde see meget nøie til, for at opdage Sammenfældningen; og sit Fodfæste havde Støtten nede i Gulvet. Ved Siden saae Man Afgudens Sadel, Bidsel og andre Mærkværdigheder, hvoriblandt Man især maatte beundre hans store Slag-Sværd, med Skede og Hæfte af hamret Sølv, meget konstig udgravet.</p>
		<p>Med Dyrkelsen havde det den Beskaffenhed, at een Gang om Aaret, naar der var indhøstet, forsamledes hele Øens Mangfoldighed ved Templet, offrede Kvæg, og holdt et høitideligt Gilde til <em>Svantevits</em> Ære.</p>
		<p>Dagen før denne Høitidelighed, gik Præsten, som, tvertimod Folke-Skikken, bar langt Haar og Skjæg, ind i Helligdommen, hvor Ingen ellers havde Lov at komme, og feiede den meget omhyggelig med en Kost, men han maatte holde sin Aande, og hvergang han skulde trække Veiret, løbe hen til Dørren og gjøre det, da det blev anseet for en Vanhelligelse, om et Menneske aandede i Gudens Nærværelse.</p>
		<p>Dagen derpaa, naar Folket var samlet for Dørren, tog Præsten Bægeret af Billed-Støttens Haand, og undersøgde nøie, om Vædsken var sunket, i hvilket Tilfælde han spaaede Misvæxt, og formanede Folket til at være i Forraad. Var Bægeret derimod breddfuldt, spaaede Præsten et frugtbart Aar, og saa ruttede Man, paa hans Ord, med den bjergede Grøde, ligesom Man i modsat Fald beflittede sig paa Sparsomhed. Derpaa, naar den gamle Viin var, som et Drik-Offer, udøst for Støttens Fod, skjænkede Præsten Bægeret fuldt paa Nye, neiede for Billedet, som for at drikke det til, ønskede høitidelig sig og Landet Held, Indbyggerne Seier og Velstand, stak saa gesvindt, i een Slurk, det hele Bæger ud, og gav det, atter fuldt, i Støttens Haand.</p>
		<p>Desforuden offredes en Honning-Kage, saa stor i en Runddeel næsten som en Mands Høide; den stillede Præsten mellem sig og Folket, spørgende, om de nu kunde see ham, og, naar de svarede: ja, de saae ham, ønskede han at være usynlig for dem ad Aare, hvormed han ingenlunde vilde bede til sin, eller til Folkets Undergang, men til særdeles Frugtbarhed. Derpaa sluttede han med, i Støttens Navn, at signe Folket, og formane dem til fremdeles at tilbede og flittig med Offring ære deres Gud, som da, sagde han, upaatvivlelig vilde belønne dem med Seier til Lands og til Vands.</p>
		<p>Naar nu Det var bestilt, tilbragdes Resten af Dagen i Sviir og Sværm, og Slagt-Offerne, som saa høitidelig var frembragte, maatte da lade sig vanhellige til Kræs for Fraadsere; thi med dem holdt Man nu Gilde, ved hvilken Leilighed Den kaldtes frommest, som blev fuldest, og Skam fik hvem der var ædrue.</p>
		<p>Til denne Billed-Dyrkelse betaltes aarlig en Skilling i Skat for hvert Hoved, og desuden fik <em>Svantevit</em> Tredieparten af alt Rov og Bytte, som Noget, der ved hans Bistand var erhvervet. Endelig var der ham tillagt trehundrede Ryttere, som maatte levere til Præsten Alt hvad der tilfaldt dem enten i Krig eller i Bøder, og for disse Indtægter anskaffede Præsten allehaande Kostbarheder og Smykker til Helligdommen, som han saa gjemde i Kister under Laas og Lukke. I disse Kister saae Man da, ved Siden af Tønder Guld, Dynger af mølædt Purpur, og her nedlagdes tillige alle de Gaver, der indkom ved Løfter, enten fra hele Folket eller fra Enkelt-Mand. Det var ikke heller blot hele Slavenland, som skattede til denne Støtte, thi selv Nabo-Kongerne skyede ikke det Afguderie at skikke den Foræringer, og blandt Andet fandtes der et meget smukt Bæger, hvormed den Danske Kong <em>Svenn</em> havde beilet til Støttens Gunst, og saaledes taget fremmede Guder, hvorfor han ogsaa, til Straf, kom saa ulykkelig af Dage.</p>
		<p>Vel havde <em>Svantevit</em> ogsaa paa andre Steder sine Templer, men de agtedes ikke saa høit, og besørgedes af Præster, som stod under ham i Arkona, der ogsaa var ene om at passe den sneehvide Hest, som i Besynderlighed var Afguden helliget. Paa dette skindhellige Bæst, af hvis Manke og Hale der ei maatte rykkes et Haar, agtedes heller Ingen, uden Præsten i Arkona, værdig til at ride, og Rygboerne troede, at <em>Svantevit</em> paa denne Hest drog i Strid mod sin Helligdoms Fiender. I denne Tro bestyrkedes de fornemmelig derved, at Hesten, som stod paa Stald om Natten, fandtes for det Meste hver Morgen saa svedt og tilsølet, som om han kom lige fra Slaget, og havde travet mangfoldige Mile. Den samme Hest brugde Man ogsaa til at tage Forvarsel af, naar der var Krig i Gjære; thi naar Man var reisefærdig, stak Opvarterne tre Par Glavind, lige langt fra hinanden, korsviis i Jorden, tæt udenfor Templet, og derpaa trak Præsten, efter en høitidelig Bøn, Hesten opsadlet ud af Forstuen, hen til Spydene. Satte nu Hesten, i det han sprang over dem, hver Gang det Høire Been først, da ansaae Man det for et lykkeligt Varsel; men satte han blot een Gang det Venstre foran, blev Toget opsat, og gik ikke for sig, før Man saae Hesten ordenlig gjøre alle tre Spring til Fornøielse.</p>
		<p>Ogsaa paa andre Reiser rettede Man sig efter Forvarsler, thi ansaaes det første Dyr Man mødte for at betyde en lykkelig Reise, da drog Man lystig sin Vei; men holdtes Mødet for ulykkeligt, vendte Man strax tilbage igjen.</p>
		<p>Man brugde ellers ogsaa Lodkastning, og det med tre Pinde, hvide paa den ene, og sorte paa den anden Side, som Man kastede i Skjødet, og agtede det da for en Lykke, naar det Hvide, men for Ulykke, naar det Sorte kom op.</p>
		<p>Kvinderne havde en egen Maade at søge Viisdom paa; thi naar de var tvivlraadige om Noget, satte de sig ved Skorstenen, og skrev paa en Træf en Hob Streger i Asken, og befandtes der saa at være effen, meende de, deres Ønske skulde gaae i Opfyldelse, men var der ueffen, troede de, det vilde glippe.</p>
		<p>Man kan nu vel vide, det var ikke blot for at indtage Byen, at Kongen saa heftig beleirede Arkona, men tillige for at forstyrre Afguderiet, som, han meende, Rygboerne aldrig opgav, saalænge den Billed-Støtte var til.</p>
		<p>For nu med desmere Eftertryk at kunne iværksætte Beleiringen, maatte Krigshæren med stor Besværlighed skove en stor Mængde Gavn-Tømmer til Krigs-Redskaber, men da saa Mesterne var i Færd med at lave dem, kom han selv, og sagde, de kunde vist gjerne spare deres Uleilighed; thi han troede sikkert, at inden de blev færdige, var Byen taget. Da de nu spurgde, hvor han havde den Aabenbarelse fra, svarede han: ja, drømt det har jeg ikke, og heller ikke seet noget Forvarsel, men det bæres mig saa for i mit Sind, som en Andelse, og jeg forestiller mig Sagen saaledes: da Keiser <em>Carl</em> fordum undertvang Rygboerne, gjorde han dem skatskyldige til Martyren <em>Sanct Vitus</em> i <em>Korvei;</em> men da Seierherren døde, reev de sig løs, og tog Hedenskabet op igjen. De gjorde sig nemlig selv et Billede, som de kaldte <em>Sanct Vit,</em> henlagde fornævnte Afgift til hans Dyrkelse, og erklærede Munkene i <em>Korvei,</em> at de kunde godt nøies med deres egen <em>Vit,</em> og vilde Intet mere have med den fremmede at gjøre. Derfor tænker jeg, sagde han, at <em>Sanct Vitus,</em> naar det lakker ad hans Høitid, river dem deres Volde ned, til Tak fordi de har uglet hans Billede ud til en Vanskabning, og fordreiet hans velsignede Ihukommelse til en skammelig Afgudsdyrkelse. Det mener jeg, var ikke meer end billigt. Alle faldt vel i Forundring over denne Spaadom, men Ingen troede den, og, for at kunne uforstyrret vedblive Beleiringen, afsendte Man en Trop ned til det smalle Sund, der skiller Øen <em>Hvidoure,</em> hvor Arkona ligger, fra Rygen, for at den, hvis Rygboerne kom der med Hjelpe-Tropper, skulde forbyde dem Overgangen. Derpaa gav Man sig til at arbeide paa Bliderne, og lod Leiren afstikke, hvilket Sidste var Absalons Bestilling, som til den Ende lod den hele Strækning tversover Landet opmaale, og bestemde derefter hver Hob sin Plads. </p>
		<p>Indbyggerne havde imidlertid spærret Stads-Porten ved at øse den fuld med Jord, og ansaae sig derved betryggede mod ethvert Angreb, saa de end ikke fandt det Umagen værdt at lægge Besætning i Taarnet over Porten; men plantede blot deres Faner deroppe, blandt hvilke den saakaldte <em>Staniz</em> udmærkede sig kjendelig, saavel ved Farven som ved Størrelsen, og dette Hoved-Banner gjorde Rygboerne snart mere Høitid ad, end ad alle deres Guder; thi under det Banner brød Man sig hverken om Gud eller Mennesken, og havde Lov til at giøre sig saa lystig med Alt, som Man vilde. Hvor <em>Staniz</em> vaiede, der var ikke længer Spørgsmaal om Ret og Uret, Man kunde, om Man vilde, uformeent, baade plyndret Byer og styrtet Altre, ja ødelagt hele Rygen med Ild og Sværd; thi saa stærk var Overtroen paa den usle Pjalt, at Man med den kunde binde Kongens Hænder, og selv de til hvem det sveed, beviiste den ligefuldt guddommelig Ære, kyssede Riset og takkede for naadig Straf.</p>
		<p>Nu traf det sig, en Dag, det var meget varmt, medens Kongen laae og sov til Middag, og Folket havde travlt, Nogle med at reise Boder til Hestene, Andre med at slaae Telte op, eller med andre nødvendige Forberedelser til Beleiringen, at da fik nogle af de Danske Drenge det næsvise Indfald at løbe ind til Volden, med deres Slynger, og stride Steen efter Fienden. Indbyggerne, som fandt, at det slog ingen Mand af Hesten, havde deres Løier af at staae og see paa Drengene, og gad ikke rørt sig; men da nogle af vore unge Karle kom til, og blandede sig i Legen, blev det for grovt, saa de dog omsider, i hvor nødig de end vilde, maatte gjøre sig Uleilighed og gribe til Vaaben. Da vore Karle saae det, lod de Alting ligge og sprang deres Stalbrødre til Hjelp, men Rytterne holdt sig tilbage; thi de ansaae det Hele for Børne-Værk.</p>
		<p>Dog, af liden Gnist kan komme stor Ild, det saae Man her, thi Børne-Legen blev efterhaanden til en alvorlig Kæmpe-Dyst, og hvad Man i Begyndelsen ansaae for en reen Ubetydelighed, havde store og vigtige Følger.</p>
		<p>Der var nemlig En af vore gjæve Ungersvende, for Resten ubekjendt, som lagde Mærke til, at Jorden, hvormed Man havde fyldt Borge-Ledet, var saaledes sunket sammen, at der, op imod Taarnet, var blevet en stor rund Aabning, der saae ud som en Kule, eller som et Brygger-Kar, og strax slog det ham, at her kunde en rask Karl være paa sin rette Hylde. Han bad desaarsag sine Stalbrødre at hjelpe sig derop, thi, kan det bare lykkes, sagde han, skal I see, at Storm-Stigen er sat til, og vi kommet Seieren et godt Skridt nærmere. Ja, sagde de, men hvordan skal vi skaffe dig derop? Stik Jeres Spyd i Volden, sagde han, saa har vi Stigen. Som sagt, saa gjort, og saasnart nu Ungersvenden kom derop, og saae, at Hulen var sikker nok i alle Maader, bad han blot om Halm til at blusse under med. Ja, sagde de Andre, men hvordan faaer du Ild i den? Jeg har baade Staal og Steen hos mig, sagde han, men pas saa kjønt paa, naar Baalet er i Brand, at hjelpe mig ned igjen! I det Man nu saae sig om efter Brændsel, kom der En, ligesom han var kaldet, kjørende med et Læs Halm, som vel var bestemt til et andet Brug, men maatte nu, Klippe paa Klippe, dandse op i Hulingen, paa Spyd for Jern-Tyver, saa den blev propfuld i en Haande-Vending. Det lod sig Altsammen magelig gjøre, fordi Taarnet var ubesat, og Borgerne vidste af ingen Ting; og i alt Fald stod de Danske i Læe under Taarnet, som ragede til begge Sider ud over Volden. Ungersvenden blev nu deroppe, til Ilden havde taget fat i Taarnet eller Blok-Huset, men saasnart det Kæmpe-Skridt til Seieren var gjort, lod han sig falde, og modtoges af Stalbrødrene med aabne Arme.</p>
		<p>Borgerne blev ikke lidt forskrækkede, da de nu pludselig saae Røgen stige op fra Taarnet, og vidste i en Hast ikke ret, mod hvilken Fiende de helst skulde vende sig; men da de havde samlet sig et Øieblik, foer de dog til Ilden, og stræbde af alle Kræfter først at faae den slukket, inden de med Vaaben hilsde paa Fienden. Dog, gjorde de sig al muelig Umage med at slukke, da gjorde de Danske sig ikke mindre med at puste, og hvad der især gjorde Udslaget til Ildens Fordeel, var, at Rygboerne, i Mangel af Vand, tog Melk at slukke med; thi jo meer af den de øste paa, desbedre brændte det.</p>
		<p>Imidlertid havde det larmende Skrig lokket Kongen ud af Leiren, for at see, hvad der var paa Færde, og han blev ikke lidet forundret over den Ildebrand, men var dog tvivlraadig om, hvorvidt det kunde være beleiligt nu at storme, og <em>Absalon,</em> hvem han desaarsag flittig raadførde sig med, bad Kongen dog for Alting ikke at blande sig i Børne-Leeg, men holde sig ganske roelig, til Man fik Sagen nøiere undersøgt: et Ærende, han selv vilde rygte. Kongen lod sig overtale, og <em>Absalon</em> foer nu, blot med Hjelm og Skjold, til Porten, hvor han fandt Ungersvendene i Begreb med at løbe Storm, men formanede dem til heller at holde Ilden vedlige, som de da og saa troelig gjorde, at den snart, ved Hjelp af Stolper og Støtter, foer igjennem Fjelle-Gulvet, og lagde hele Taarnet, med Samt den store Billed-Fane, og anden hedensk Helligdom i Aske. </p>
		<p>Da Absalon nu kom igjen med den Beskeed, lod Kongen, efter hans Raad, hele Krigshæren rykke ind imod Byen, og satte sig selv paa en Stol mellem den og Leiren, for at være Øien-Vidne til Striden.</p>
		<p>Iblandt andre Danske var der nu især en modig Ungersvend, som brændte af Begjærlighed efter at bære Prisen, og blive første Mand paa Volden, og da han derved fik sit Bane-Saar, forstod han dog at synke ned fra Volden med en saadan Værdighed, at det saae ud, som om han ingenlunde faldt, men sprang kun ned med Villie. Saa skjønt et Fald er noget nær det største Skridt paa Helte-Banen!!</p>
		<p>Ellers var det <em>Pomerinkerne,</em> under Hertug <em>Kazimar</em> og Hertug <em>Bugislav,</em> som især, ved udmærket Kjækhed, stræbde at fængsle Kongens Opmærksomhed, og bragde ham virkelig til med Lyst at betragte og høilig at beundre deres Helte-Gjerninger.</p>
		<p>Intet Under, at der skedte nu et anseeligt Nederlag paa Arkonas Indbyggere, som havde tvende frygtelige Fiender, Staal og Baal, at strides med; men vel er det mærkværdigt, at Nogle iblandt dem saa haardnakket værgede Volden, at de end ikke veeg for Luerne, men sank i dem med Bindings-Værket. Det kalder Man Kjærlighed til Fæderne-Landet, heller at falde med dets Værn, end vandre paa dets Gruus!!</p>
		<p>Da nu imidlertid de Efterlevende saae ikkun Død og Undergang for Øine, raabde En af dem fra Volden, saa høit som han kunde, og bad om at tale med <em>Absalon,</em> men fik for det Første kun til Svar, at han skulde forføie sig bort fra Vaaben-Gnyet, hen til den roligste Ende af Volden. Det gjorde han ogsaa, men da han saa der, paa det Indstændigste, med Miner, Ord og Fagter, bad, at Stormen maatte standse, mens der handledes om Overgivelse, lod Absalon ham vide, at der blev Intet af, med mindre Byens Folk da ogsaa vilde standse med at slukke Ilden. Det indgik Slaverne, hvorpaa Absalon strax meldte Kongen hans Forlangende, men biede med at sige sin Mening, indtil de andre Høvdinger var kaldt fra Striden og forsamlede i Raadet. Da stemmede han for, at Man skulde antage Slavernes Tilbud, thi, sagde han, jo længere Ilden faaer Lov til at brænde, desværre bliver den at slukke, og vil da, selv uden vores Hjelp, gaae af med Seieren, saa vi kan jo gjerne holde os rolige, naar Arbeidet, som ovenikjøbet var os overlegent, imidlertid bliver gjort; ja, egenlig talt, holder vi os ikke rolige, men lader kun Vaabnene hvile enstund, medens vi, uden al Fare, fortsætte Striden paa anden Haand.</p>
		<p>Det Ord faldt i god Jord, og Kongen tog Arkonenserne til Naade, paa følgende Vilkaar:</p>
		<p>For det Første skulde de udlevere Billed-Støtten, med alle dens Skatte, løslade alle christne Fanger uden Betaling, indføre hele den Danske Gudstjeneste, og indrømme Kirken alle de faste Eiendomme, som havde tilhørt Afguderne.</p>
		<p>Dernæst skulde de forpligte dem til, saa tit det behøvedes, at følge de Danske i Leding, og aldrig, naar de blev tilsagt, sidde Kongens Bud overhørig.</p>
		<p>Endelig skulde de, af hver Plov, betale fyrretyve Skilling Sølv, om Aaret, i Skat og stille fyrretyve Gidsler, for en tro Opfyldelse af alle de indgangne Vilkaar.</p>
		<p>Imidlertid, saasnart denne Forhandling kom ud imellem Krigs-Folket, blev der et stort Oprør i Leiren; thi Tørsten efter Blod og Bytte frembragde lydelige Knur over den store Uret, de sagde, det var, at Man nu, med Seieren saa godt som i Hænderne, tog dem Byttet bort lige for Næsen, saa de ikke skulde have Andet end Skrub og Skrammer for al deres Slid. Det er noget Net, sagde de, at nu, da vi har sat Fienden til Bænks, skal vi ikke have Lov til at give ham Løn som forskyldt, men der skal holdes Haand over de Skabhalse, der nu saalænge har plaget og flaaet os, og som vi nu endelig havde faaet Ram til, og kunde klemt Noget ud af igjen. Men det er det Samme: vil Kongen ikke lade os tage Byen, og har han ikke sin gode Lykke kjærere, end at gaae hen og sælge den for en Slik, saa gid de faae en Ulykke, der bliver en Dag længer hos ham!</p>
		<p>Kongen, som fik ondt i Ørene af at høre paa al den Smælden, tog nu Høvdingerne til Side fra Leiren, hvor Man kunde have Ørenlyd, og raadførde sig med dem, om Man skulde tage imod Byen med det Gode, eller give den til Priis. Da Man nu herom forlangde først at høre Absalons Mening, sagde han, at Byen kunde jo nok tages med Magt, men ikke uden ved en lang og svær Beleiring, og derfor, uagtet han nok vidste, det vilde lægges ham til Last hos Almuen, maatte han dog raade til Forliget, thi hvad der var saa aabenbar til Gavn for Land og Rige, kunde han umuelig frafalde for at undgaae nogle Tværdriveres Bagvaskelse. Sandt nok, blev han ved, at Ilden, opkommet meer ved et Mirakel, end ved Menneske-Haand, har næsten lagt hele Overdelen af Volden i Aske; men deels vil Indbyggerne snart erstatte det med Mursteen, og deels er hele Nederdelen brandfrie, da den bestaaer af bare Jord, og den alene udgjør i sin Høide meget meer, end vi kan skræve over. Hertil kommer, at hvormegen Skade end Ilden gjør Indbyggerne, gjør den dem dog ogsaa noget Gavn, thi vi brænder os dog vel ikke saa hedt, at vi jo skyer Ild, og den er da os i Veien, saavelsom dem. Endelig maae vi dog ogsaa betænke, at driver vi Arkonenserne til det Yderste, vil de andre Stæder paa Rygen gjøre en Dyd af en Nødvendighed, og værge sig haardnakket af Fortvivlelse, istedenfor, at naar de hører, der er Fred at faae, vil de udentvivl følge Arkonas Exempel, og, hvilket er nu bedst, enten at faae alle Byerne med eet Slag, eller at blive liggende her for den ene hele Sommeren!</p>
		<p>See derfor, sluttede han, maa jeg stemme for mindelig Afgjørelse; men er de Andre af en anden Mening, vil jeg blot erindre, at Gidslerne maae sendes tilbage uskadt, for at Ingen skal sige, vi gik paa Rævekløer; thi stræng Ordholdenhed er en Ædelsteen, der aldrig maa fattes i den Danske Krone!</p>
		<p>Nu tog Ærkebiskop <em>Æskild</em> Ordet, og erklærede sig aldeles enig med Absalon, sigende: det vilde jo være splittergalt, skulde Almuen byde og Fyrsterne lyde: Krattet raade over Skoven, og er det ikke dog den største Seier, Man kan ønske sig over det hedenske Folk, naar de ei blot underkaste sig os, men Christendommens Bud tillige. Hvorfor, blev han ved, skulde vi vel ogsaa nedsable Arkonenserne, da vi dog hellere maae bruge deres Arm mod de øvrige Fiender, og da det dog altid er langt bedre at skaane, end at ødelægge, saa sandt som Barmhjertighed staaer høit over Grumhed. I Øvrigt maa Man dog vel ogsaa tilstaae, det var klogere at gjøre sig paa een Gang til Mester over en heel Deel Byer, end at lade Alting fare for den Enes Skyld.</p>
		<p>Da Absalon og Æskild saaledes havde udviklet deres Grunde, gav alle Høvdingerne deres Ord Magt, hvorpaa da ogsaa Kongen fandt sig tilstrækkelig bestyrket i sit Forsæt, og hørde siden saa taalmodig paa Folkets Knur, som om han havde været stokdøv; befalede Krigshæren nu kun at see sig lidt til Gode, og overlod til Absalon at modtage Gidslerne. Disse skulde være lutter fornemme Folks Børn, men Absalon tillod dog nogle af Forældrene at gaae i deres Børns Sted til næste Dag.</p>
		<p>Siden, om Natten, da Absalon havde lagt sig, gav En af Slaverne sig til at skrige i vilden Skye, og raabe paa <em>Gotskalk,</em> hvem Absalon pleiede at bruge til sin Tolk, og da nu Gotskalk sprang op, og spurgde med høi Røst, hvad Man vilde ham, forlangde Slaveren at faae Absalon i Tale. Man lod ham nu komme nærmere, og Absalon treen af sit Telt ud til ham, hvorpaa han da, ved Tolken, bad paa det Indstændigste om Forlov til at melde <em>Karentinerne,</em> hvordan det var gaaet Arkona, for om de dog ikke vilde see sig i Speil, og falde til Føie, imens det var Tid, førend de kom i den samme Ulykke. Han lovede, inden tre Dage, at bringe Beskeed tilbage, og udsagde for Resten, at han hedd <em>Granza Littogsøn,</em> og havde hjemme i <em>Karenz,</em> hvorfra han, kun imod sin Villie, imellem Hjelpe-Tropperne var skikket til Arkona. Til Beviis paa, at han ikke, med Skjelmen bag Øret, vilde hjem og hjelpe sine Bymænd, fremviste han et Saar, han havde paa sin Arm, som gjorde den ubrugelig. </p>
		<p>Da nu Absalon fandt, der laae ingen Magt paa, hvor en Krøbling var, og ansaae det for ganske ligegyldigt, enten han raadte sine Bymænd til Fred eller Feide, lod han det komme an paa Kongen, og da Kong <em>Valdemar</em> desaarsag blev vækket op af Søvne, svarede han, at Absalon kunde gjøre i den Sag, hvad han selv vilde. Han kom da tilbage til Slaveren med den Beskeed, at Kongen havde indrømmet hans Forlangende, saa nær som Tredags-Fristen; thi Absalon tog sig vel i Agt for at give dem Tid til at befæste Byen; men nogen Frist vilde han dog unde dem, og lagde derfor til: vil I have Fred, saa møder Du med alle Rygens Høvdinger, inden i Morgen Aften, ved den Strandbredd som er næst <em>Karenz,</em> thi siden er det for silde. </p>
		<p>Næste Dag befalede Kongen <em>Æsbern</em> og <em>Sune</em> at rive <em>Svantevits</em> Billed-Støtte ned, og de gik desaarsag ind i Templet med deres Handlangere, igjennem en stor Vrimmel af Byens Folk, som blev staaende udenfor, og haabede sikkert, at <em>Svantevit</em> vilde lære de formastelige Voldsmænd at kjende sin Styrke.</p>
		<p>Da Man nu kom ind, og fik Omhænget revet ned, saae Man strax, der vilde Fingre af Jern til at bide paa Støtten, og Høvdingerne befalede da deres Tjenere at gribe til Øxen, men derhos tage sig vel i Agt, at de ikke kom til Skade, naar Blokken styrtede, da Man ellers vilde tænke, det var en Straf fra den Afgud. Man huggede da nu Fødderne af Støtten, saa den sank over imod Væggen, og paa denne lod nu <em>Sune</em> hugge Hul, for at trække Skabilkenet ud, men advarede tillige Folkene, kun ikke at være for hidsige, da Støtten ellers let, naar den faldt, kunde knuse dem. Det gik imidlertid Altsammen godt, og Støtten styrtede med Brag til Jorden.</p>
		<p>Purpuret, der hængde rundt omkring i Templet, havde vel beholdt sin Glands, men var dog saa raaddent, at det faldt i Smuld, saasnart Man rørde det, og det Mærkeligste Man ellers saae derinde, var endeel Vilddyre-Horn af uhyre Størrelse, som Man maatte beundre baade i sig selv, og for Konstens Skyld som var anvendt paa dem. Uvætten, som Man saae i et sort Dyr der løb ud, forsvandt i samme Øieblik.</p>
		<p>Borgerne fik nu Befaling at lægge Reeb paa Støtten, og slæbe den ud af Byen, men det turde de ingenlunde, og nødte derfor nogle Fanger, de havde, og endeel fremmede Stoddere til at gjøre det; thi de troede sikkert, at deres store Afgud vilde hevne sig grusomt paa slige Forbrydere mod hans Majestæt, og tænkde derfor, det var bedst det traf paa Folk, som Verden ikke tabde meget ved. Da de nu imidlertid slæbde af med Støtten, gebærdede Indbyggerne sig meget forskjellig, thi Somme græd og jamrede sig ynkeligt over deres stakkels Gud, medens Andre loe, og det er dog vel ogsaa umueligt Andet, end at hele den fornuftige Deel af Folket maa have skammet sig i deres Hjerte, da de saae, hvad det var for en Gud, de, saamange Aar, i deres Enfoldighed, havde ladet sig narre til at dyrke. Da Støtten nu kom ud til Leiren, stimlede hele Krigshæren sammen for at see det underlige Dyr, og først da de havde faaet deres Fornøielse og gik deres Vei, tilfredsstillede ogsaa Høvdingerne deres Nysgjerrighed.</p>
		<p>Det Øvrige af Dagen gik bort med at modtage de Gidsler, som endnu fattedes, medens Høvdingernes Klerke begav sig ind til Byen, for, som Præster, at vise det vankundige Folk Retfærdigheds Vei, og indvie dem til Daab og Christendom. </p>
		<p>Da det lakkede mod Aften, gav alle Kokkene sig om Svantevit, med deres Øxer, og flakde ham ud i lutter Stikker, ikke større, end at de magelig kunde puttes under en Gryde, og nu maatte dog vel Rygboerne skamme sig tilgavns, da de saae at Fienderne haanlig kogde deres Mad ved den Gud, de, med deres Fædre og Oldefædre, havde gjort saa umaneerlig Høitid ad. Man sørgede imidlertid ogsaa for, baade at faae <em>Svantevits</em> Tempel brændt, og at faae bygt en Kirke isteden, af det Tømmer, der var fældet til Krigs-Redskaber, men sankedes nu til en Fredens Bolig; saa hvad der var stemplet til at fordærve Fiendens Legemer, maatte nu tjene til at opbygge deres Sjæle.</p>
		<p>Efterat Man endelig havde berammet en vis Dag, naar Rygboerne skulde udlevere Skatten, der var sanket ved Løfter til <em>Svantevit;</em> gjorde Absalon Høvdingerne bekjendt med hvad <em>Granza</em> fra <em>Karenz</em> havde lovet, og da de Alle fandt, Man burde lade det komme paa en Prøve an, om han holdt Ord, afseilede han endnu samme Nat med tredive Skibe, og bad Kongen selv lette, saasnart det lysnede ad Dag.</p>
		<p>Arkonas Skjæbne havde sat en saadan Skræk i <em>Karentinerne,</em> at de var paa Pletten, allerede førend den bestemte Tid, og da nu Absalon kom seilende, holdt <em>Granza</em> til Hest paa Strand-Bredden, og raabde ud til Flaaden, spørgende, hvem der var Høveds-Manden? Paa Svar, at det var Absalon, gav han sig tilkjende som <em>Granza,</em> og forkyndte, at Kong <em>Tetizlav</em> befandt sig dernede med sin Broder <em>Jærmer,</em> og hele Kjernen af den Rygiske Adel. Disse gik derpaa, Allesammen, imod sikkert Leide, ombord til Absalon, overgav <em>Karenz,</em> omtrent paa samme Vilkaar som <em>Arkona,</em> og oppebiede saa Kongens Ankomst, for af hans egen Mund at høre Aftalen bekræftet. Da det var skedt, begav Absalon og Biskop <em>Svenn</em> fra <em>Aarhus</em> sig op til <em>Karenz,</em> men tog Ingen af de Rygiske Høvdinger med sig, uden <em>Jærmer,</em> og de øvrige bad Absalon sin Broder <em>Æsbern,</em> for en Sikkerheds Skyld, at holde op med Skjænk og Snak ved Drikke-Bordet, saalænge til han kom tilbage fra Byen. Han havde for Resten kun taget Tredive af sine egne Hofmænd med sig, og selv af dem lod han, paa <em>Karentinernes</em> Begjæring, Største-Delen vende om, da Man var bange for, de skulde yppe Klammerie; saa Man maa sige, at Absalon kom mere modstærk end mandstærk til Byes.</p>
		<p><em>Karenz</em> ligger midt i et Uføre, saa der er kun een Adgang til Byen: over et Vadd, som ovenikjøbet er farligt nok; thi skeier Man det allermindste ud til en af Siderne, slipper Man paa Timen i til Halsen. Fra dette Vadd løber der en Fodstie ind til Byen, og langs med Volden hen til Porten, som er den eneste Vei Man kan komme, og her havde Karentinerne stillet sig op i to lange Rækker, omtrent sextusind Mand, hver med sit omvendte Spyd stukket ned i Jorden, for saaledes høitidelig at overgive sig. Da Biskop <em>Svenn</em> saae det, studsede han, og spurgde Absalon; om han ikke troede, at Fienderne havde noget Ondt i Sinde; men Absalon bad ham kun være ganske rolig, da det sikkert var af blot Ærbødighed Man gik dem i Møde; thi, sagde han, havde de Skjelmen bag Øret, kunde de meget lettere overfalde os i Byen selv. Det kalder Man Frimodighed, saaledes, uden Videre, paa det Uvisse, at betroe sit Liv i væbnet Fiende-Haand; men derved satte han da og saaledes Mod i sine Følge-Svende, at hver blev paa sin Plads, og rykkede frem, uden at forandre en Mine; thi, med Absalon i Baghaanden, trodsede de Fiendernes Mangfoldighed. Saasnart de kom over Vaddet, ind imod Byen, kastede <em>Karentinerne</em> sig næsegruus til Jorden, og, efter saaledes at have viist dem guddommelig Ære, fulgde de dem meget venskabelig til Byes, saa Absalon holdt sit Indtog, som en Fredens Engel. </p>
		<p><em>Karenz</em> var berømt af sine tre rige og prægtige Templer, som vel kun var helligede til Under-Guder, men stod dog her i hardtad lige saa høi Anseelse, som Over-Gudens Helligdom i Arkona.</p>
		<p>Denne Bye stod, for Resten, ogsaa i Freds Tider saa godt som øde, men var nu stærkt befolket, og Husene, tre Loft høie, laae lige ovenpaa hinanden, saa en Blide-Steen skulde knap i hele Byen kunne have fundet en bar Plet at falde paa. Sligt maatte vel gjøre Folk bange for deres Liv, og til denne indvortes Plage kom endnu en udvortes, der paa sin Maade var ligesaa haard; thi Sammenstuvningen gav Anledning til et fælt Svinerie, hvoraf da igjen fulgde en ulidelig Stank. Slig en Bye var da kun ilde skikket til at udholde en Beleiring, og da vore Folk fik seet Leiligheden, undrede det dem slet ikke længer, at Karentinerne var saa huse til at overgive sig.</p>
		<p>Det største Tempel i Byen var saaledes indrettet, at den egenlige Helligdom laae midt i For-Stuen, og ingen af Delene havde Vægge, men kun Piller, hvorpaa Taget hvilede, og Purpur-Tepper derimellem, saa her havde vore Folk kun behov at rive et Par Omhæng ned, for at kunne skaade heel og holden den saakaldte <em>Ryge-Vit,</em> som var en Billed-Støtte, gjort af Ege-Træ. Det var et latterligt Syn, thi Svalerne havde bygget under Hagen paa ham, og kastet deres Skarn langs ned ad Brystet, og hvor fælt det end saae ud, maatte Man dog finde, at hos saadan en Gud var <em>Fugle-Skarn</em> paa sit rette Sted. For Resten havde dette Billede ikke mindre end syv Ansigter, under een Isse, og syv virkelige Sværd, hvert i sin Skede, men alle i eet Belte, hængende ved Siden, og desuden holdt han i den høire Haand et draget Sværd, der med en Jern-Nagle var nettet saa fast til den knyttede Næve, at Man, for at faae det ud, maatte hugge Haanden af, og dermed begyndte da ogsaa Lemlæstelsen.</p>
		<p>Denne <em>Ryge-Vit</em> var dyrket som Gud for Krigen, og hans Billede var ikke allene overordenlig drøit, men tillige saa høit, at, naar <em>Absalon</em> stod paa Tæerne, var det endda knapt nok, han, med sin lille Hand-Øxe, kunde naae op til Hagen; men der var slet ikke noget Kjønt at see, thi det var et stygt Ugle-Billede, og meget klodset gjort. Da Man nu begyndte at prøve Øxen paa Skinnebenene, havde hele Byen nær besvimet, men da saa Benene gik over, og Blokken, med et stort Rabalder, styrtede omkuld, gjorde Indbyggerne selv Nar ad deres Gud, fordi han stod paa saa svage Fødder.</p>
		<p>Der laa da han sidst, og nu kom Raden til hans Kammerader, thi Drabanterne havde endnu ikke faaet deres Lyst styret, men foer afsted ind til <em>Pore-Vit,</em> som stod i næste Tempel, med fem Hoveder, men uden Vaaben; og da han havde faaet sin Bekomst, gik de løs paa det tredie Tempel, hvis Afgud: <em>Pore-Nut,</em> havde fem Ansigter, hvoraf dog det ene sad paa Brystet, imellem begge hans Hænder, saaledes, at den Venstre holdt paa Panden, og den Høire paa Hagen.</p>
		<p>Da nu alle tre Støtter var faldne for Øxen, blev der en stor Jammer paa Færde; thi Absalon befalede, at de skulde brændes paa Stedet, og Indbyggerne frygtede for, at, kom der ved den Leilighed blot Ild i et af Træhusene, vilde hele Byen gaae i Lyset. Det forestillede de da Absalon, og bad ham paa det ydmygeligste, at han dog vilde spare Byen, og ei, da han havde stukket Sværdet i Skeden, slippe Ilden løs til deres Ødelæggelse. Da han nu derfor gav dem Lov til at slæbe Støtterne ud af Byen, vægrede de sig vel enstund, af Frygt for, som de sagde, at miste, ved Gudernes Vrede, de Lemmer, de dertil brugde; men da Absalon forestillede dem, hvor dumt det var at frygte for en Gud, som ikke kunde forsvare sig selv; tog de dog Mod til sig, og efterkom Befalingen. For imidlertid ret at indgyde dem Foragt for de Træguder, gik Biskop <em>Svenn</em> op og stod ragret paa dem, medens Man trak dem ud af Byen, hvorved de rigtig nok maae være blevet tunge tilgavns; thi var det svært at slæbe saaledes af med sine Guder, mener jeg, det blev dobbelt svært, naar Man saae dem trædes paa Nakken af en anden Guddoms Præst.</p>
		<p>Man kan i Øvrigt nok forstaae, hvi <em>Karentinerne</em> rystede ved Tanken om deres Guders Straf; thi det havde gjerne gaaet underligt til i den Bye med løsagtige Folk, saa de fik Hunde-Manerer, blev sommetider smidt over en Stang, og hængde der til Spee og Spot, og, uagtet det nu kun var Fandens Konster, saa tilskrev Man dog de usle Blokke det Hele, og dyrkede dem derfor troelig.</p>
		<p>Medens <em>Svenn</em> nu kjørde ud med Støtterne, og fik dem ødelagte, var <em>Absalon</em> ude og indviede tre Steder til Kirke-Gaarde, og Man kom ikke tilbage til Byen, før det var Aften; men desuagtet gav dog <em>Absalon</em> og <em>Jærmer</em> sig paa Vei til Flaaden, hvor de ankom ved Midnats-Tid, og spiste saa først deres Nadvere sammen. Dengang havde Absalon ikke sovet i tre Nætter og Dage, og var nu saa udvaaget, at han knap kunde see ud af sine Øine. </p>
		<p>Næste Dag modtog Man Gidsler, og afsendte de Klerke og Huus-Kapellaner, Man havde, i Præste-Dragt, for at døbe Folket, ligesom Man da ogsaa hist og her lagde Haand paa at bygge Kirker, og stræbde saaledes i Herrens Huus at forsamle de Skarer, som selvgjort Overtroe omspredte før i Afguds-Hytterne!</p>
		<p>Samme Dag tog de Pommerske Hertuger Orlov, og skildtes fra Kongen i Vrede; thi de havde spidset deres Næse paa, at <em>Tetislav</em> skulde blevet afsat, og de faaet Herredømmet over <em>Rygen,</em> og heraf reiste sig en langvarig Feide mellem dem og Dannemark.</p>
		<p>Om Aftenen lettede ogsaa Kongen, og lagde sig mellem Øen og Fastlandet, hvor <em>Rygboerne,</em> efter Aftale, bragde ham Afgudernes Offer-Penge i syv lige store Skriin; og derpaa gav han Folket Hjemlov fra Leding.</p>
		<p>Saasnart nu Absalon kom hjem til Dannemark, skikkede han andre Præster over til <em>Rygen,</em> som skulde afløse Kapellanerne, og som ikke alene selv førde deres Embeds-Sager men ogsaa deres Levnets-Midler med sig, for at ikke Folket, de sendtes til at undervise, skulde finde sig besværet ved at føde dem. Disse Mænds Prædiken stadfæstedes ogsaa ved Jærtegn; thi adskillige Syge fik ved deres gudelige Bønner igjen deres Helbred, hvilket jeg dog ingenlunde tilskriver Præsternes Hellighed, men meget mere Herrens Omhue for at vinde Sjæle; ja, Man maa bekjende, at Gud ret aabenbar viste Folket baade sin Naades og sin Vredes Kraft; thi de som forskjød og bespottede Ordet, maatte, med adskillige Legems-Bræk, dyrt betale deres Trods.</p>
		<p>For ganske nyelig skal der ogsaa være skedt et Jærtegn paa <em>Rygen,</em> som Man aldrig har hørt Magen til. En Kone, som uskyldig var blevet mistænkt af sin Mand, skulde gjøre sig reen ved at bære gloende Jern; men hvad skeer! da hun rakde Haanden ud, var det som Jernet ikke nænde at røre den Uskyldige, men blev, imod sin Natur, hængende i Luften, og svævede, i denne Stilling, ragret over Konens Haand, lige hen til Alteret, hvor det da, til hellig Forbauselse for alle de Tilstædeværende, af sig selv sank til Jorden. Vist nok er det en egen Sag at vove sin Ære paa slig en Prøve; men her blev den besynderlige Frimodighed, som Man kan vide var grundet paa en reen Samvittighed, dog ikke beskjæmmet, og Jærtegnet bevirkede ikke blot Konens Frikjendelse; men banede tillige <em>Ordet</em> Vei til Øien-Vidnernes Hjerte.</p>
		<p>Nu havde Man da indtaget <em>Rygen,</em> men desuagtet vrimlede der dog af Vikinger i alle Kroge, og derfor gjorde Man nu i Dannemark den Indretning, at Fjerde-Parten af Flaaden skulde, saalænge Aarstiden vilde tillade det, bestandig være ude og krydse efter Vikinger, og det var en herlig Sag, thi med denne lille Magt, som var uophørlig i Bevægelse, udrettedes der meget meer end ved de store Tog, engang imellem. Disse Vagt-Skibe, bemandede, for det Meste, med lutter Ung-Karle, der ikke havde Kone og Børn at længes efter, fredede ei blot, under Absalons og Christophers Anførsel, de Danske Strømme, men gjorde tillige adskillige Kryds-Tog over under <em>Rygen</em> og <em>Leuticien.</em></p>
		<p>Ved denne Tid kom de Bud tilbage, med Brev og ønskelig Beskeed, som Kongen havde sendt til <em>Rom,</em> for at faae sin Fader sat paa Helgen-Listen, og nu udskrev han da en Herredag til <em>Ringsted,</em> hvor hele den Danske Adel skulde møde om Midsommer, Sanct Hans den Døberes Dag, og være Vidne til en dobbelt Høitidelighed, da Kongen havde besluttet, paa en og samme Dag, at lade sin Fader skrinlægge, og sin Søn krone. Det var overordenligt, hvor han glædede sig til den Dag, i levende Live at see Kronen paa sin Søns Hoved, ligesom han da ogsaa fandt sig overmaade smigret ved den Tanke, saaledes at see Slægten æret baade i Himmelen og paa Jorden: Faderen dyrket i sin Grav, og Sønnen, saa at sige, kronet i sin Vugge. Vagtskibene, som dengang laae i Nærheden, fik nu Befaling at foretage et længere Kryds-Tog, og gjæste Vikingerne i deres egen Rede, men dog mage det saa, at de kom hjem til Sanct Hans Aften, for Herredagens Skyld.</p>
		<p>Da Kongen tog Afskeed med Folket paa Vagtskibene, bad han dem endelig ikke forhaste sig paa det Sørøver-Pak, de skulde denne Gang have med at gjøre, thi det er nogle lumske Hunde, sagde han, som har for Skik, saasnart de seer en Orlogs-Flaade, at trække deres Skibe paa Land, og smøre Hæle, som om de vilde lade Alting i Stikken; men Pokker skal troe dem; thi seer de kun, Man skynder sig at roe i Land paa forskjellige Steder, kommer de paa Timen farende, som en ond Tid, ud af deres Smuthuller, trækker Skibene paa Grund, og borer dem lække, medens der regner Steen og Staal over Mandskabet. See, derfor, sagde Kongen, maae I endelig fare i Mag: passe paa at holde Flaade, naar I gjør Landgang, og rykke frem i Slagorden; saa indestaaer jeg for Seieren; thi det er ingen Sag at slaae de slet bevæbnede, halvnøgne Røvere, naar Man blot tager sig vare for deres Trækker, hvori de alene har deres Styrke, og ikke selv løber i Fælden, ved hovedkulds at sætte efter dem. Med disse gode Formaninger styrede Man nu til <em>Øland;</em> men, skjøndt der var uklart mellem <em>Dannemark</em> og <em>Sverrig,</em> gik dog Øen Ram forbi; thi Man kom, trods Folke-Trætten, det kirkelige Broderskab ihu, og nænde derfor ikke at udøse christent Blod, med et Sværd, som var slebet til Hedninger. Da Man nu ogsaa her af Indbyggerne fik Efterretning om, at der laae en Hob <em>Esther</em> og <em>Kurer</em> paa Sørøverie i en Havn ikke langt derfra, skyndte Man sig did, og glemde i sin Overmodighed reent hvad Kongen havde sagt, saa Man, ved at seile om Kap, ret ligesom gjorde sig Umage for at komme hovedkulds afsted. Det Esthniske Skib som laae paa Udkik, mærkede aldrig saasnart, hvad der var i Farvandet, før det, istedenfor at bringe Beskeed, lagde alle Aarer om Bord, for at komme ud i rum Søe; men ikke desmindre mærkede de andre Vikinger dog saa betimelig Uraad, at de fik deres Skibe lagt op, og slap ind i den nærmeste Skov. <em>Svenn Skøling</em> og <em>Niels</em> <em>Vendelboe</em><em>,</em> som ikke kjendte deres Kneeb, roede nu til af alle Livsens Kræfter, og sprang i Land med hele deres Mandskab; men de maatte dyrt betale, at de glemde Kongens Raad; thi de blev paa Timen omringede af Vikingerne, og, skjøndt de længe stod som Mænd, faldt de dog omsider. To af Biskop Absalons ypperste Hofmænd, <em>Tue Lang</em> og <em>Æsger,</em> sprang dem vel til Hjelp, men sank ved deres Side, og <em>Maagens</em> <em>Skaaning</em><em>,</em> som, langt fra at lade sig kyse, netop nu blev vreed tilgavns, og gjorde Landgang paa et andet Sted, han havde samme Skjæbne. Skibene, som disse Høvdinger havde ført, blev allesammen gjort ryddelige, og derpaa borede i Sænk, og da <em>Christopher</em> saae, hvor ilde de Andre kom an, stoppede han i Farten, og holdt fra, men Skibet slingrede dog imidlertid med Siden ind imod Landet, og blev da hilset med saadan en Steenregn, at Mandskabet var glad, om de kunde hytte sig selv, og tænkde aldrig paa at gjøre Fienden Skade. Den unge Herre havde da været om en Hals, var ikke <em>Æsbern</em> kommet ham til Hjelp, men han viiste nu, at Kongen tog ikke feil i at betroe ham sin Søn; thi han stak, ved en snild Vending, ind om Christophers Skib, imellem ham og Landet, uagtet han derved selv kom lige midt i Steen-Kastet. Hedningerne slog nu ogsaa paa Timen Kløer i hans Skib, og trak det, efterat have saaret Stavngjemmerne, i en Ruf paa Grund; men da <em>Æsbern,</em> som stod i Løftingen, havde skudt tre Skud med sin Bue, uden at ramme, blev han saa arrig, at han brak Buen istykker, sprang i sin fulde Rustning frem i Forstavnen, og holdt, ene Mand, med Helte-Mod og Kæmpe-Kræfter, vist i en stiv Time hele Fiende-Flokken tre Skridt fra Livet. Omsider, da han var saa forslaaet og forstukket, at han knap kunde staae paa sine Been, slæbde han sig tilbage, og satte sig i Løftingen, og havde nu kun Een igjen af hele sit Mandskab; thi alle de Andre havde faaet Rystelse og var sprunget over Bord; men ikke desmindre, saa, da <em>Æsbern</em> blev Fienden vaer, som nu med Øxen havde banet sig Vei op i Skibet, samlede han dog paa nye sine Kræfter, fangede Spydene som Man skjød til ham, og sendte dem saa eftertrykkelig tilbage, at Fienden endnu trende Gange vendte Rygg. Tilsidst, da han, overvældet af Træthed og Møde, trak sig nogle Skridt tilbage, for at puste ud, fik han en stor Steen i Hovedet, saa han styrtede halvdød ned i Forrummet, og nu kom da Fienderne farende op paa Skibet, for at myrde ham i Leiet; men da hans troe Stalbroder ei med sit Skrig kunde vække ham, tog han dog og reiste ham i Veiret, og Synet alene var nok til at jage Fienderne Pokker i Vold; thi de havde saa vel lært at kjende hans Mod, at deres faldt, saasnart de saae hans Miner. Da han imidlertid kom til sig selv igjen, spurgde han sin Stalbroder: hvorfor han gjorde ham Uleilighed, og, da han af Svaret fornam, at Skibet var fuldt af Fiender, rakde han endnu engang de gamle Sener, gjorde reen Bord, og stillede sig atter kjæk i Forstavnen; men blev dog snart saa udmattet, at da han vilde gaae tilbage til Masten, daanede han anden Gang, og var bestemt omkommet, havde ikke Nogle af Christophers Folk skyndt sig og brunget ham bort i Behold. </p>
		<p>Da de Danske saaledes havde givet Lære-Penge, blev de endelig forsigtige, og da nu tillige Natten stundede til, nøiedes de for det Første med, i forsvarlig Afstand, at prøve deres Slynger og Buer; men var dog tillige saa kloge at spærre Havnen, for at Ingen af Viking-Snekkerne, ved Hjelp af Mørket, skulde smutte ud. Næste Morgen skulde altsaa Slaget staae, men da Vikingerne saae, de var i Fælden, gjorde de en Dyd af en Nødvendighed, tog Mod til sig, og begyndte ordenlig at drømme om Seier. Til den Ende tog de, foruden deres egne og de erobrede Skibe, en stor Hob Træ-Stammer, og byggede sig deraf en Slags Befæstning, som havde kun to meget snevre Indgange, igjennem et Par Halv-Døre, der var saa lave, at Man maatte saa godt som krybe ind paa alle Fire, og paa Skibene, som udgjorde Side-Væggene, havde Man lavet sig et linnet Brystværn af sammentrillede Seil. Medens Nogle spidsede Kaste-Kjeppe, sankede Andre Slynge-Steen ved Stranden, og, for at skjule Frygten, gjorde de sig saa lystige, som mueligt, med Stimen og Støien, og Trallen og Dands.</p>
		<p> De Danske derimod var reent forfaatte, og kunde hverken mæle eller tale, saa det var en bedrøvelig Nat, indtil omsider <em>Christophers</em> Klerk <em>Lukas Engelskmand</em> ynkedes over dem, og fik Munden paa Gang. Da gik det imidlertid snart i en anden Stue; thi vel var samme Lukas ingenlunde stiv i <em>Papirerne</em><em>,</em> men Krøniken kunde han udenad paa sine Fingre, og var skaaret godt for Tunge-Baand, og aldrig saasnart begyndte han med høien Røst at opregne Forfædrenes Bedrifter, før alle Ansigter opklaredes, og glødede snart af brændende Lyst til at hevne Stalbrødrenes Fald paa deres Banemænd. Visselig, det var hvad Man vilde have forlovet, at en Udlændings Ord kunde gjøre saa stærkt et Indtryk paa Danske Folk, at de ei blot forvandt deres Sorg, men fattede Mod og følde sig oplivede med friske Kræfter!</p>
		<p>Næste Morgen, strax i Dagningen, lettede Flaaden, paa nogle faa Skibe nær, som skulde spærre Havnen, og Man gjorde nu Landgang et godt Stykke fra Vikingernes Leir, hvor Man ikke var udsat for at blive angrebet, før man kom i Orden. Man fylkede nu saa, at alle Adelsmændene i deres fulde Rustning kom i Spidsen, medens Slænget sluttede Troppen, og det var til Nytte; thi da Barbarerne, istedenfor at rykke ordenlig frem, kom farende fra alle Sider, med et forskrækkeligt Brøl, som de tænkde skulde kyse Livet af de Danske, see, da fik hele den bageste Række Bisselæder i Skoene; men Forgjængerne hilsde derimod saa trofast paa Vikingerne, at de ikke mindre i Flugten end i Farten teede sig som lette Tropper. Paa deres Side faldt i denne Dyst Adskillige, men af Vores Ingen, uden <em>Ole,</em> som fik et Spydstik i Kværken, og mistede saa meget Blod, at Man maatte bære ham halvdød ned til Stranden.</p>
		<p>Den Første, som nu angreeb de fiendtlige Forskandsninger, var den høivelbaarne og mandhaftige <em>Niels Styggesøn,</em> men han blev i Indgangen modtaget med et saadant Knippel-Slag, at han sank til Jorden, og hans Broder <em>Aage,</em> som vilde gaae imellem, fik et farligt Saar i Kværken. Ikke desmindre fandtes der dog Folk, som turde træde i deres Fodspor, og skyede ingen Fare, for at trænge ind og styre deres Harme paa Fienderne. Imidlertid kom Strand-Vagten ogsaa til Hjelp, og ved Hjelp af nogle Master, besteeg Man Skandserne, og styrtede sig midt ind imellem Fienderne, for at skaffe Stalbrødrene Luft, som ogsaa lykkedes saa vel, at af hele Vikinge-Sværmen blev der ikke saa meget som en Eneste i Live, der kunde hilst hjemme, og fortalt, hvordan det løb af. </p>
		<p>Saasnart vore Folk nu havde deelt Byttet, lavet Skibene, jordet de Faldne af Menig-Mand, og saltet Adels-Ligene, begav de sig, med disse, hjem til Dannemark igjen, og traf Kong Valdemar i <em>Ringstæd,</em> omringet af alle de Store. </p>
		<p>Her blev da, ved Ærke-Bispen i Lund, hvis Kald det var, baade Kongens Fader skrinlagt, og hans Søn, kun syv Aar gammel, salvet til Konge, og sat paa Thronen.</p>
		<p>Saasnart nu disse høitidelige Forretninger var til Ende, besteeg Biskop <em>Helge</em> fra <em>Opsloe</em> og <em>Steffen</em> fra <em>Upsal,</em> som <em>Erling Skaks</em> Gesandter, et ophøiet Sted, talede til Kongen og bad ham skjænke <em>Norge</em> Fred. De glemde ei at vise, hvor sømmeligt det var for Kongen at øve Mildhed paa denne, for hans næste Slægt, saa mageløse Æres-Dag, og de talde <em>Erlings</em> Sag saa vel, at der bevilgedes en fredelig Sammenkomst imellem ham og Valdemar. Med dette Bud drog <em>Æsbern,</em> skjøndt hans Saar end ei var lægte, paa <em>Helges</em> udtrykkelige Forlangende, op til Norge, medens Normændene: <em>Erling</em> og <em>Ivar</em> blev som Gidsler tilbage hos Kongen i Dannemark. Da nu <em>Æsbern</em> kom frem paa Storthinget, var Erling uforskammet grov imod ham, men saa tog Æsbern ogsaa Bladet fra Munden, og efterat de saaledes enstund havde staaet og mundhuggedes, blev Æsbern sat i Forvaring som Gidsel, medens <em>Erling</em> og Biskop <em>Steffen</em> reiste ned, med fire Skibe, for at tale med Kong Valdemar.</p>
		<p><em>Absalon</em> havde just fulgt Kongen over til Jylland, og laae nu med en stor Flaade, under Sælland, i Havnen ved <em>Iisøre,</em> da Erling kom seilende; men han forbød strax sine Folk al muelig Fiendtlighed, og, for at Erling slet ikke skulde være bange, blev han ikke blot liggende ganske stille og tog imod ham, men lod endogsaa den største Deel af sin Flaade gaae hjem. Derpaa fulgdes de ad, over til Jylland, hvor Erling da ogsaa fik Kongen i Tale, men den første Dag gjorde Valdemar snart ikke andet, end at skjælde ham Huden fuld, saa Erling fandt, det tegnede kun daarligt til Forlig, og ønskede bare, han kunde slippe heelskindet bort. Det udbad han sig derfor, ved Steffen, af Absalon, men fik til Svar, at han kunde være saa rolig, som om han sad midt i Norge, og ved næste Samtale med Kongen, kom til Begges Fornøielse Freden istand. <em>Erling</em> blev nemlig Kongens Lehnsmand, og forpligtede sig til, naar forlangtes, at følge ham i Leding med tresindstyve Skibe. Derhos gjorde han, tilligemed alle nærværende Norske Stormænd, sin Eed paa, at han vilde opfostre Kongens Søn, den lille <em>Valdemar,</em> skaffe ham Hertugs-Navn i Norge, og faae ham udnævnt til Rigets Arving, i det Tilfælde, at Kong Magnus Erlingsøn døde uden ægte Børn. Denne Forhandling kundgjorde Erling paa Storthinget, saasnart han kom hjem, og lovede den Danske Ærlighed, hvorpaa da <em>Æsbern</em> fik Hjemlov, og overvældedes med Foræringer af Buer og Pile.</p>
		<p><em>Æsbern</em> gik nu ombord paa <em>Tues</em> Skib, som var fulgt op med Erling, for at hente ham, og naaede lykkelig ned under <em>Odsherred,</em> men da han her forespurgde sig hos Udliggerne, om der var Vikinger i Farvandet, svarede de, at der var rigtig nok nyelig løbet omtrent fyrretive Skibe op under <em>Seierøe,</em> men om det var Vikinger, eller Kiøbmænd, det vidste de ikke saa lige. Æsbern tænkde nu vel, det var Vikinger, men huskede ikke paa, det var Maanskin, og meende derfor, Man kunde vel nok, ved Hjelp af Mørket, stjæle sig forbi, naar Man holdt sig saa langt fra Landet, som mueligt. Da nu imidlertid Maanen stod op, havde Slaverne godt ved at see, der kom en Seiler, og spærrede paa Timen Gabet for ham. Æsbern blev alligevel ikke forknyt, men lod Roerkarlene stille sig i fuld Rustning, hver i sit Rum, samlede det øvrige Mandskab om sig i Forstavnen, og befoel dem at skyde paa Fienden uophørlig fra begge Sider af Skibet, for at see, om ikke kanskee dog, naar Pilene fløi dem om Ørene, de kunde glemme Angrebet. Lykkes det os nu, sagde <em>Æsbern</em> til Skytterne, at bryde igjennem, da forføier I Jer strax Allesammen tilligemed mig hen i Bagstavnen, og gjør der ligedan Beskeed, og Ingen af Jer maa understaae sig at tale et eneste Ord, for at jeg desbedre kan faae Ørenlyd, naar jeg har noget at melde. Skulde det imidlertid hænde sig at jeg faldt, da er <em>Tue</em> Høvedsmand, falder ogsaa han, da skal <em>Æsger</em> raade, og falder han med, da er Striden vel saa godt som endt. </p>
		<p>Der nu <em>Æsbern</em> vilde drage sin Brynie paa, sagde Styrmanden til ham: men hvordan skal jeg hytte mig, som har kun to Hænder, og maa bruge dem Begge ved Roret. Strax rakde Æsbern ham sin Brynie, og vilde heller selv blotte sig, end lade Styrmanden værgeløs, ved hvilken Handling, Man maa sige, han lagde Staal for mange Egge; thi det satte Mod i Folk tilgavns, da de saae, han ei var mere skye for Fiende-Vaaben.</p>
		<p>Alle lystrede nu Ordre, for fulde Seil brød Man igjennem Fiendens Linie, og hilste saaledes med Pile paa de forfølgende Slaver, at de tvende Gange veeg tilbage; men immer kom de dog igjen, og spurgde nu, da de kom den tredie Gang, hvem det var de sloges med; thi de gad dog nok vidst, hvem der med et eenligt Skib kunde gjøre dem det saa broget. Hvad er Navn uden Gavn? fang os først! sagde Æsbern, og det Ord var Nok til at røbe ham; thi Slaverne havde fanget <em>Erik</em> <em>Burissøn</em><em>,</em> som var et Drog af en Dansk Adelsmand, og saasnart han kjendte Røsten, skreeg han himmelhøit: jo pyt, om I fanger <em>Æsbern!</em> Da Slaverne nu hørde, hvem det var, bad de Fanden tage hverandre, tog de ikke <em>Æsbern,</em> og roede, med Stavn ved Stavn, fra begge Sider ind paa Skibet, bag Masten, men mistede kun en Hob Folk, uden at der faldt en eneste Sællandsfar. Imidlertid faldt Vinden af, og da det især var den raske Kuling, der hidtil havde hjulpet Æsbern, spurgde hans Folk, om de ikke skulde gribe til Aarerne; men det forbød han, for at ikke Fienden skulde troe, Man var bange. Da han imidlertid saae, at Fienden blev meer og meer næsviis, og frygtede for, at det Selskab tilsidst kunde falde besværligt, hittede han paa et andet Raad, og spurgde, om der var Fyrtøi ombord. Da Man sagde Ja, lod han En gaae til Tops og slaae Ild, og dermed narrede han Slaverne; thi de tænkde, det var Tegn til en Flaade i Baghaanden, og turde derfor ikke blive ved at forfølge ham. Saasnart han derpaa troede sig ude af Sigte, lod han Seilet falde, og roede ind til sin Hjemstavn. Det var da Æsberns Lykke, at han kunde baade kjøre og vende; thi Tapperheden alene vilde ei have gjort Sagen klar; men, nu hjalp det Ene med det Andet, fordi han vidste at snoe sig. </p>
		<p>Kong Valdemar var for nærværende Tid ikke hjemme, men havde et Tog for til <em>Pommern,</em> hvor han, forstærket med den Rygiske Flaade, løb ind ad Swine-Minde, og plyndrede i Egnen om <em>Julin,</em> uden dog at angribe Byen selv. Derpaa agtede Man sig videre op ad den Flod som løber baade forbi <em>Julin</em> og <em>Camin,</em> havende kun eet Udspring, men et dobbelt Udløb; men paa denne Seilads var Fiskernes Vinde-Gjærder meget i Veien, og forsinkede Kongen saaledes, at han maatte blive liggende en heel Nat for den lange Broe, som ved Julin er slaaet over Floden. Næste Morgen, medens Sællandsfarene havde travelt med at tage Gjærder op, gik Kongen i Land for at lade Broen brække af, ved den søndre Side, ind imod Byen; men imidlertid smuttede nogle Julinske Baade hemmelig under Broen, og vilde forstyrre Sællandsfarene i deres Arbeide. Da Absalon, som var gaaet i Land med Kongen, saae det, snappede han nogle Skibe, de første, de bedste, for at komme sine Landsmænd til Hjelp, og kun forgjæves regnede der Pile ned over ham, thi de maatte først gaae igjennem hans Drabanters Skjolde, og var da matte, før de naaede hans. Kongen raabde nu ud til Folkene paa Absalons eget Skib, som laae et godt Stykke derfra, at de skulde lægge hen til deres Herre, som de da ogsaa gjorde, hvorpaa Fienderne tog Flugten, og et stort Stykke blev brudt af Broen, saa Flaaden slap igjennem. Dog blev den, under Opseilingen forbi <em>Julin,</em> igjen foruroliget ved nogle bevæbnede Fartøier fra Byen, saa <em>Absalon</em> og <em>Sune</em> fandt det nødvendigt at bemande deres Baade med Bue-Skytter, hvorpaa da fulgde et Jolle-Slag, som kunde været farligt nok, dersom Man ikke paa den ene Side havde havt Byen og paa den anden Side Flaaden i Ryggen. Omsider, da Fiendens Baade havde givet tabt, og <em>Sune</em> kom roende bag efter Flaaden, saae han en Juliner paa Strandbredden, som vilde gjøre sig rask, og det kunde Sune ikke lide, men skjød baade ham, og en af hans Kammerader, som sprang ham til Hjelp. Strax var der et Par Andre ved Haanden, som tog de Faldne paa Ryggen og bar dem bort, og det gav <em>Gotskalk</em> Anledning til at sige en Vittighed; thi da han hørde en Juliner staae og skjælde de Danske ud, for med Munden at hævne sine Landsmænds Fald, raabde Gotskalk op til ham, og sagde: du maa skamme dig for en Ulykke, at du saaledes vil staae og skjænde dig til, hvad du seer er tilfals for et godt Ord! Saae du ikke nok, at vi gjorde To af jere Fodfolk til Riddere, og samme Ære skal staae jer aaben allesammen, vil I bare komme nærmere. Det var en god, at putte i Lommen, ikke alene til Skjænde-Gjæsten, men til alle de storsnudede Julinere.</p>
		<p>Det første Sted Man nu løb an, var Øen <em>Gristo,</em> som, efter Kongens udtrykkelige Befaling, blev skaanet for Ildebrand, da Sæden der skulde tjene til Heste-Foder; men derimod hjemsøgde Man Egnen nordenfor <em>Camin,</em> paa den anden Side Floden, baade med Ild og Sværd. I Fægtningen, som ved denne Leilighed forefaldt paa Bye-Broen, saarede Slaverne Nogle af vore Folk paa en skjelmsk Maade, ved nemlig at stjæle sig ind under Broen, og stikke deres Glavind op igjennem Sprækkerne; men det satte vore Baade dog snart en Pind for, og det var neppe Frygt for Fienden, men snarere for at dratte igjennem den raadne Broe, som afholdt de Danske fra at bestorme Byen.</p>
		<p>Da Man nu kom tilbage til <em>Gristo,</em> og holdt Raad om, hvordan Man paa den bedste Maade skulde slippe ud i Stranden, var der meget forskjellige Meninger, fordi der er tre Udløb fra den Pommerske Søe: ved <em>Pene, Swine</em> og <em>Camin.</em> Vel syndes Man bedst om Løbet ved Camin, fordi det var kortest; men Ulykken var, at en vis <em>Geert,</em> som kjendte Omstændighederne, forsikkrede, at denne Munding var saa grund paa sine Steder, at Man umuelig kunde flyde over, uden netop ved Høivande. For nu at blive vis i sin Sag, skikkede Kongen Absalon derhen, med tre Skibe, og han fandt da, at Mundingen, der fra Søen af er kun som en smal Rende, breder sig siden til et stort Kjær, eller taber sig i et saadant, men forvandles derpaa atter til en Rende, hvor den løber ud i Havet; Grundene derimod kunde Absalon ikke faae rigtig maalt, fordi Havet var i Oprør, og styrtede ind. </p>
		<p>Flaaden skulde nu vel smukt have biet, til Absalon kom igjen, men Folk var saa forhippede paa at komme afsted, at de intet Forbud lystrede, men lettede paa deres egen Haand, og løb i Fælden. Slaverne fulgde deres Kjølvand, og havde nær afskaaret <em>Christopher,</em> som sluttede Toget, saa han, der skulde beskytte de Andre, kom selv til at behøve Hjelp, før han slap ind i Renden.</p>
		<p>Da Kongen samme Dag havde faaet i Sinde, paa Nye at hjemsøge Egnen om <em>Julin,</em> saa tog Absalon Tiden i Agt, brugde Natten til at undersøge Kysten, og rammede enten Pæle ned, eller slog Knuder paa Sivene, hvor han fandt der var fast Bund; en Forsigtighed, der havde sin store Nytte; thi saasnart det nu blev lyst, saae Man strax, hvor Man uden Fare kunde gaae i Land med Rytteriet.</p>
		<p>Paa dette Streiftog var <em>Absalon</em> og <em>Maagens</em> <em>Eriksøn</em> i Følge med hinanden, men <em>Maagens</em> havde omsider vovet sig for vidt, og kom forfærdelig i Knibe. Det mærkede Absalon, og, skjøndt der allerede havde været Bud efter ham fra Kongen, som var i Færd med at brænde Byer af, fandt han dog, at ogsaa her gik Kjærlighed for Kongebud, og ilede paa Timen, med sin Trop, sin Ven til Hjelp, som var klemt inde paa en lille Plet, og omringet af Fienden baade til Lands og Vands. Han kom da ogsaa netop tidsnok, for at redde Maagens, som en Brand af Ilden, og kunde heller ikke Andet sige, end at der blev skjønnet paa hans Godhed; thi med mangfoldige Taksigelser erklærede Maagens aabenlydt, at han havde ham sit Liv at takke, og skulde, om det nogensinde gjordes behov, vist heller ikke spare det for ham.</p>
		<p>Da Absalon imidlertid betænkde, at han havde været Kongens Bud overhørig, og vilde dog nødig see et suurt Ansigt, lod han Fangerne og Kvæget, som Man havde taget, drive et Stykke foran sig hen til Leiren, for om Synet deraf maaske kunde formilde Kongen: Byttet være Bod for Ulydigheden. Det lykkedes ogsaa virkelig; thi da Kongen saae Byttet, og hørde om Daaden, lagde hans Vrede sig, saa han tilgav <em>Helten,</em> hvad <em>Tjeneren</em> havde forbrudt, og nøiedes med, da Absalon kom, at give ham en lille Irettesættelse.</p>
		<p>Da Man igjen kom om Bord, blev der tvistet meget om, hvordan Man skulde faae Flaaden ud. Somme vilde, at Man skulde grave Renden bredere og dybere, saa den blev seilbar, men dette Forslag blev slet ikke sat i Værk, fordi Man indsaae, at saasnart Høivandet kom, vilde hun strax sætte til med Gruus igjen. Andre foreslog, at sætte Rytterne i Land paa begge Sider ad Floden, og, under deres Beskyttelse, ved Hjelp af Ruller, med forenede Kræfter, slæbe Skib for Skib over Grundene ud i Havet. Det prøvede Man ogsaa virkelig paa, men det lykkedes kun med sex af Rygboernes Smaaskuder; thi de andre Skibe var meget for svære til saaledes at lade sig trække, før havde de skildtes ad. Desuagtet blev Man dog ved at slide omsonst, indtil Kongen befalede, at der skulde holdes op, og selv da var det knap, Man vilde lystre, saa hidsige var de Allesammen paa at komme den Vei ud, undtagen Absalon, som havde undersøgt Farvandet; thi han vidste godt, det var umueligt.</p>
		<p>Hvem der imidlertid blev glad, da han saae, vore Folk løb i Fælden, det var Hertug <em>Kazimar,</em> som strax spærrede Floden med halvtredsindstyve Skibe, og tænkde, det kunde aldrig slaae feil, at de Danske jo nu enten maatte overgive sig, eller sætte Livet til. Han stolede i denne Henseende ikke lidet paa to mageløse Bueskytter: <em>Kønne</em> og <em>Kirne,</em> som Hertug <em>Hendrik,</em> af Had til de Danske, havde sendt Slaverne; men dog vel endnu meer paa sin Broder <em>Bugislav,</em> der baade sendte ham Forstærkning af Skibe, og tog, med sine Ryttere, Stilling ved <em>Julin,</em> hvis Borgere han kaldte store Krystere, fordi de ikke havde vovet at rykke i Marken mod de Danske.</p>
		<p>Alle disse Anstalter satte saa umaadelig en Skræk i <em>Jyderne,</em> at de i Hobetal stimlede om Biskop Absalon, og skammede sig ikke ved, aabenlydt at overfuse ham med Grovheder, som om det var ham, der havde ført dem i Ulykken, uagtet det dog, som Man veed, var deres eget urimelige Hastværk. Som rene Kjærlinger, og hardtad flæbende, stod de og jamrede sig over, at nu var det ikke længer, som i gamle Dage, da Kongerne altid fulgde gjæve Mænds Raad, istedenfor at nu havde de største Narre mest at sige, hvoraf da ogsaa Følgen var, at Man sad nu i en Klemme, det var saa umueligt at slippe ud af, som at krybe op til Himmelen. Der er da ikke Andet for, sagde de, om ellers ikke Danmarks Navn og Rige skal i et Øieblik aldeles undergaae, end at vi, alle Mand, maae see, vi kan faae et Par Skibe slæbt ud, som Kongen og de villeste Høvdinger kan redde dem paa.</p>
		<p>Af al denne Smælden lod Absalon sig dog ikke det mindste anfægte, og forandrede ikke saameget som en Mine, men bad blot, ganske sagtmodig, Godtfolk tage sig i Agt, ikke at sige Meer i Dag, end de kunde være bekjendt i Morgen.</p>
		<p>Imidlertid kom <em>Skorre Vognsøn,</em> og vilde høre hvad der var paa Færde, og, skjøndt det varede enstund, førend han kunde samle Noget af det forvirrede Skrig og Bulder, mærkede han dog omsider, da Larmen satte sig, at det var Absalon Man stod og skar Næse og Øren af. Da tog han til Orde og sagde: hvordan Stalbrødre! er I ragruskende gale, at I staaer her og bruger en beskidt Kjæft paa slig en Helt, saa fiin og from, som om han var den groveste Misdæder, ja staaer som Kjærlinge-Hoveder og plager ham med Vaas og Vrævl, som hver brav Karl skulde skamme sig ved at tage i sin Mund! Er det Takken, han skal have for al den uforsagte Kjækhed, hvormed han førde os did under Banner, hvor vore Fædre aldrig engang drømde om at komme! Har I glemt, at Man skal Herre være, eller Herre tjene, at Alle skal vi bruge vore egne Næver, men ikke følge vores eget Hoved, derfor er der Høvdinger, som Folket ei skal mestre, men lyde og forsvare. Skulde vi kanskee ikke længere takke ham, denne mandhaftige Helt, der saa tit gik i Ilden, for at bane os Vei til Seier og Bytte, ei takke ham længer, fordi vi i hans Kæmpe-Traadd kom her paa en Plads, hvor vi nødes til at vise, at vor Haand er vort Hoveds fødte Værge! Det er vel en stor Ulykke, at hvem der nu igjen vil see sit Tag og sit Fæderneland, maa som Helt see vreed Mand under Øine, og betale Færgeløn med glimrende Bedrifter! Hvem uden skjælvende Krystere kan finde slig en Lodd beklagelig! See, det er da den store Ulykke, at Modet blæste bort af Bringen paa saa mange Adelsmænd, at I sloges, som Kvinder, med Rædsel! Og, <em>hvorfor?</em> maa Man nok spørge. Hvad Fare er vel her paa Færde? Er vor Stilling virkelig fortvivlet, eller er vi bange for vor egen Skygge! I Sandhed, det Sidste, thi har vi ikke dog vore Lemmer ved Magt, hele Skind og mætte Munde, løse Hænder og skarpe Sværd! Hvad feiler os da vel, undtagen Mands-Mod; og skulde vi da ikke tage det til os, komme ihu, vi er stridbare Mænd, og ei blødsødne Kvinder! Betænker det dog: vi staae her pandserklædte imod hardtad nøgne Fiender, saa at, selv om vor Flaade var brændt eller sjunket, maatte vi paa Heste-Rygge magelig kunne sætte over slige Bomme, og ride hjem til Dannemark! Nu, saa skammer Eder dog ved at staae her og pibe og klynke, som Kvinder, i alle Folks Paahør, skyder Livet op i Eder, og bliver igjen de raske Karle, I har altid været!</p>
		<p>Vel lykkedes det ikke <em>Skorre</em> synderligt, med alle sine gode Formaninger, at helbrede sine Landsmænd, men ved det han var en særdeles kjæk og ædel Mand, som de Allesammen bar megen Agt og Yndest for, fik han dog Tummelen dæmpet og stoppede Munden paa Skraalerne.</p>
		<p>Dengang Kongen befalede at holde op med Slæbningen, lod han tillige Høvdingerne sige, at, saasnart de havde forfrisket dem lidt, skulde de begive sig om Bord til ham, som de da ogsaa gjorde, og saasnart de var samlede, forelagde Kongen dem det Spørgsmaal, hvad Man nu skulde gribe til? De tav imidlertid bomstille allesammen, indtil Kongen forundret spurgde: hvad det skulde betyde, da først var der En som fik Munden op, og sagde: gammel Vane bider bedst, derfor er det ogsaa bedst, at Kongen spørger sig for hos de samme Grønskollinger, hvis Raad han ellers pleier van at følge; thi de der har viist Vei herud, maae vel ogsaa bedst kunne hitte hjem. Ja, svarede Valdemar, som vidste godt, det var hans gode Ven Absalon, de stiklede paa, saaledes at hegle paa hinanden, det er rigtig nok gammel Vane mellem Kjærlinger; men ikke mellem Adelsmænd; thi naar de raadslaaer om Rigets Bedste, pleier de at sætte Kiv til Side. Desuden tør jeg vædde med, at den Mand, I vil gjøre til en Tosse, skulde ei, om han blev spurgt, have behov at tie, for at dølge sin Dumhed. Med det Samme vendte Kongen sig til Absalon, og spurgde, om han vidste noget Raad? Ja, sagde Absalon, jeg veed et meget nemt Raad, naar Kongen bare vil følge det; thi Man maa sige, hvad Man vil, saa er der dog slet ikke Meer i Veien, end vi godt kan overkomme. Lad ligge de Skibe, lad holde de Ryttere, længe nok; skulde vi derfor ikke kunne komme samme Vei ud, som vi kom ind! Vil Kongen gaae i Land med Rytteriet, og stille sig oppe ved Indløbet, saa lade vi nogle Skibe, med pandserklædt Mandskab, eet for eet, roe op ad Renden, og naar de er blevet samlede, bryde igjennem den fiendtlige Flaade, saa er det forbi.</p>
		<p>Alle de Andre slog nu en høi Latter op, og spurgde Absalon: om han vilde selv gaae i Spidsen? Ja, sagde Absalon, det vil jeg, thi jeg veed meget godt, at Haand og Mund skal følges ad, og at det er kun Skrællinger som give et dristigt Raad, de ikke selv tør følge.</p>
		<p>Sjæleglad, over sligt et Raad, gav Kongen Absalon Forlov til selv at vælge og bemande Skibe, efter eget Tykke, satte strax i Land med Rytterne, og reed i Spring op ad Aa-Gabet til. Her havde <em>Kazimar,</em> som laae og spidsede sin Næse paa den Danske Flaade, for ret at prale med det Mod, han manglede, slaaet sin Land-Telt op, og sad der med sine Drabanter, og drak Viin af Sølv og Guld; men det varede ikke længer med hans Kryehed, end fra Høns fløi op, til de fløi ned igjen; thi saasnart han øinede de Danske Ryttere, langt borte, fik han Bisselæder i Skoene, rystede som et Espeløv, og foer over Hals og Hoved ud af Telten, og ned ombord.</p>
		<p>Imidlertid udvalgte Absalon syv Skibe, hvoraf de To var hans egne, og de Øvrige <em>Æsberns, Sunes, Thorberns, Oles</em> og <em>Peder Torstensens,</em> som alle bemandedes med pandserklædte Roesvende. Derpaa aabnede han selv Toget, skjød Gjenvei ad et forhen ubekjendt Løb, og trængde lykkelig igjennem. Hans andet Skib kom vel paa Grund, men, ved gesvindt at lade Bagstavnen synke, fik Mandskabet det dog til at flyde over Sandrevlen, og nu fulgde hele Flaaden efter, i en lang Række, uden videre Forhindring. Saasnart de nærmede sig Gabet, var det, som om der foer en Hvirvelvind igjennem den Slaviske Flaade, saa hurtig splittedes den ad, til ikke liden Glæde for de Danske, som raabde nu Hurra i høien Skye, og skreeg, at nu var Stenen væltet dem af Hjertet.</p>
		<p>Havde Man nys hudflettet Absalon, saa løftede Man ham nu til Skyerne, og overvældede ham med Taksigelser, Roes og Berømmelse; men denne store og sindige Mand blev immer sig selv liig, brød sig kun lidt om Folke-Roes, der er, som Vinden blæser, og viste den samme Koldsindighed mod Smigeren, som før imod Grovhederne.</p>
		<p>Efterat Man nu saa nemt var sluppet af en slem Fælde, løb Flaaden ind til Gristo, og bemægtigede sig to fiendtlige Skibe, som Folkene rømde fra, og kunde snart faaet det tredie med, som laae ved Pælene, men det fik Understøttelse og slap afveien.</p>
		<p>Imidlertid var Kongen med Rytteriet, i fuldt Fiirspring, sat afsted til <em>Julin,</em> hvor Hertug <em>Bugislav</em> just var ifærd med at lave Broen, for at ride ind i Byen; men saasnart han saae de Danske, tog Pokker ved ham, som om han af Forfippelse reent havde glemt de store Ord, han nys lod falde. Hvor han slap, tog nu Kongen fat, gjorde Broen i Stand, og satte over paa den søndre Side ad Floden, til Lettelse for Skibene, der da, saa godt som tomme, kunde bedre komme afsted i det vanskelige Farvand. Da Absalon nu kom med Flaaden, sprang han i en Baad, med endeel Bueskytter, og holdt sig immer paa den Side ind imod Julin, for at være ved Haanden, ifald Man, som sædvanlig, vilde være næsviis; men denne Gang havde det ikke behøvedes, thi Julinerne tænkde nu paa Intet mindre end at yppe Kiv, sad i Dødsens Angest selv indenfor Voldene, og vovede sig ikke ud af Kulen. Saasnart Man saa var over de farlige Steder, indskibedes Rytteriet, og hele Flaaden søgde Havn, for at Mandskabet kunde hvile ud efter den lange besværlige Roening. <em>Absalon</em> og <em>Sune,</em> som immer førde Vagt-Skibene, var de sidste, der kom i Havn, og saasnart de havde kastet Anker, sprang de i deres Baade, for at undersøge, hvor nær Dybet gik ind imod Landet, thi de var bange for, at Skibene kanskee ved Nattetid kunde drive saalangt ind, at de blev udsat for et Besøg af Fiendens Ryttere. Imidlertid kom der en fuld Juliner ridende ned til Stranden, med et stadseligt Følgeskab, kryede sig dygtig, og indlod sig, ved Tolken <em>Gotskalk,</em> i en venskabelig Samtale med dem, sigende, at i Morgen skulde de faae Gidsler, hvorfor han bad dem, de vilde lade være at plyndre, og lade Folk beholde den Smule de havde. Da han derpaa vendte om, vilde han ret vise sig fra en glimrende Side, og lod derfor sin Hest gjøre mange Krumspring, men derved kom den til at styrte med ham, og han fik saadant et Stød, at han daanede ved det. Vel sprang hans Drabanter strax til, og vilde hjulpet ham op, men da de ingen Livstegn saae, og de danske Pile susede dem om Ørene, skruppede de sig bort, og lod ham ligge. Absalons Tjenere smeed ham da i Baaden, og førde ham ud til Skibet, hvor han efterhaanden kom til sig selv igjen og slog Øinene op, men drømde sig endnu enstund i sin Families Skjød, saa han kyssede og klappede alle dem, der var om ham, og blev naturligviis udleet for denne uforskyldte Venlighed. Han var imidlertid dog de Danske til Gavn; thi der havde udbredt sig det Rygte, at der laae en stor fiendtlig Flaade ved Swineminde, for at spærre Udløbet; men det gjendrev han, som aldeles falsk, og yttrede derhos, at Slavernes Magt var, efter hans Tanker, slet ikke at sætte i Ligning med den Danske. Sæt ogsaa, sagde han, at <em>Slaverne</em> og <em>Polakkerne</em> slog sig sammen imod Dannemark, saa vilde jeg dog alle Dage agte det for sikkrest at holde med de Danske, og selv naar <em>Sachserne</em> gjorde fælleds Sag med Slaver og Polakker, vilde jeg endda være meget uvis om, hvem jeg snarest skulde troe, gik af med Seieren. Denne hans Tale bidrog ikke lidet til at sætte Mod i vore Folk, saa de, uden at ændse Slaverne, trøstig fortsatte Seiladsen, og fik da ogsaa de tydeligste Beviser paa, at Slaverne var reent forbluffede; thi de vovede end ikke, som sædvanlig, at bide vor Flaade i Halen, ja, end ydermere, da <em>Peder Todde,</em> hvis Skib havde taget Skade af Pælene, blev ene tilbage, for at sætte det istand, var der ikke en Hund, der gjøede ad ham, enten imens han tømrede, eller da han stak i Søen. Heraf saae Man bedst hvor bange de ellers saa næsvise Krabater var blevet for at brænde sig, saa det var intet Under, at den Danske Flaade uanfægtet naaede Hjemstavnen, hvor den lagde op til næste Aar.</p>
		<p><em>Kazimar</em> og <em>Bugislav</em> underkastede sig nu Hertug <em>Hendrik,</em> af Frygt for de Danske, og søgde altsaa blot at undgaae een Ulykke, ved hovedkulds at styrte sig i den Anden; thi et Aag er jo et Aag, hvad Navn det saa bær, og kun paa deres gamle Friheds Bekostning erholdt de Sachsernes Bistand. Kong <em>Valdemar</em> lod sig imidlertid ingenlunde forbluffe, men vilde vise Slaverne, at han blæste baade ad dem og ad Sachserne, derfor hjemsøgde han nu med sin Orlogs-Flaade <em>Stettin,</em> en ældgammel Bye i <em>Pommern,</em> fast ved sin Beliggenhed, og endnu fastere ved sine overmaade høie Mure, saa den regnes for hardtad uindtagelig, og har givet Anledning til det Mundhov, om hvem der kun bilder sig ind, han er i god Behold: han har nok drømt, han sad i <em>Stettin.</em></p>
		<p>Absalon var ogsaa paa dette Tog i Spidsen, men blev dog Sidstemand ved Maalet; thi medens de Andre seilede den rette og gjenneste Vei, førde hans Lods, som var en god Ven ad Stettinerne, ham vild ind i <em>Oder-Flodens</em> Krumninger og Kringel-Kroge.</p>
		<p>Endskjøndt nu Stettins Erobring vel var de Danske over Magten, vovede de dog at gjøre et Forsøg, flettede sig derfor smaae Skandse-Kurve til Spyd-Skjærme, og trængde, ved Hjelp deraf, ind til Volden, som de da søgde at undergrave, for desbedre at komme en Ildebrand afsted i Byen. For Resten blev hele Byen tæt indsluttet, og Bue-Skytterne samt Slynge-Kasterne sat i Bevægelse, thi det var de Eneste, hvis Vaaben kunde naae de Beleirede paa deres høie Stade. Bliderne lod Kongen aldeles ubrugte, og Høiden forbød ham at løbe Storm, skjøndt der vel var Enkelte af Ungersvendene, som, for at vise sig, med Skjoldet over Hovedet, bestege Muren. Andre greeb til Øxerne, og begyndte at hugge løs paa Portene, men endskjøndt det maatte synes noget voveligt, saaledes at gaae Fienden lige paa Livet, var de dog i Grunden mindre i Fare, end de der holdt sig tilbage; thi der var bestandig ligesom en heel Skye af Spyd og Pile om de Beleirede, saa de umuelig kunde see at ramme Andre, end dem, der var i en skikkelig Afstand. Her havde de da bedst, som var Fienden næst, Heltene stod sig, og Krysterne faldt. Paa den anden Side havde de der var inde i Byen det slet ikke bedre, end de der stod paa Volden; thi mange af de Danske Pile fløi langt ind over Muren; men den største Ulykke, for de Beleirede, var dog den, at de havde hardtad ingen Folk at skifte paa, medens Fienden havde fuldtop.</p>
		<p>Høvedsmanden i <em>Stettin</em> var en Frænde ad Kazimar og Bugislav, ved Navn <em>Vartizlav,</em> men lignede næsten slet Ingen af sine Landsmænd; thi han var saa ivrig i at befordre Christendommen og forskjønne Gudstjenesten, at Man maatte forsvoret, at han var af Slavisk Byrd, og opdraget imellem Hedninger. Han havde saaledes, baade for at bidrage til sine Landsmænds Omvendelse, og for at give dem et følgeværdigt, christeligt Exempel, ladet hente Munke fra Dannemark, bygt et Kloster til dem paa sin egen Grund, og begavet det med mange og store Indkomster.</p>
		<p>Da <em>Vartizlav</em> nu saae, at Folket var udaset, og kunde derfor umuelig forsvare sig ret længe, fandt han det raadeligst at overgive Byen, og derved i Tide afvende Fiendens Grusomhed. Desaarsag begjærede han sikkert Leide, lod sig hidse ned af Volden, af dem der deelde hans Frygt, og begav sig ene hen til Kongens Leir. Da de Danske saae det, tabde de næsten al Lyst til at stride, og mukkede over, at Kongen gjorde deres Blod i Skillingen, og snød dem, af Gjerrighed, baade for Seier og Bytte. Det vilde Kongen imidlertid dog ikke have Ord for, gjorde derfor til Hest en Rundar om Byen, og opmuntrede Folket til at klemme paa af alle Kræfter; men da han saae, det havde ingen Art med Stormen, og var kun spildt Uleilighed, vendte han tilbage til Leiren, og gav <em>Vartizlav</em> Øren-Lyd. Dennes Bønner rørde ham da og saaledes, at han skaanede Byen, og overdrog den, som et af de Slaviske Hertuger aldeles uafhængigt Lehn, til <em>Vartizlav,</em> imod at Borgerne stillede Gidsler for deres Troskab, og skulde betale en Sum Penge, der var saa stor, at hele Slavenland vilde havt ondt ved at udrede den. Derpaa bad han Krigsfolket strax holde op med Stormen, og lod sit Banner plante paa Volden, for at gjøre alle vitterligt, at Byen var hans, og skulde nu hverken indtages eller udplyndres. Alt det Bytte Soldaterne fik, var da deres egne Pile, hvormed Volden var saa tykt besaaet fra Øverst til Nederst, at den saae ud som en Rør-Made; og dem kappedes vore Folk nu om at trække ud, og stikke i deres Kogger.</p>
		<p>Paa Hjemveien indtog de Danske <em>Lubin,</em> og ankom til <em>Rygen,</em> just paa den Tid da Silde-Fiskeriet skulde begynde. Der blev i den Anledning holdt et Statsraad, og taget den Beslutning, at Tredieparten af Orlogs-Flaaden skulde blive liggende der i Farvandet, for at Rygboerne, som havde Fienden i Døren hos sig, alligevel uden Frygt kunde drive deres gamle Næringsvei.</p>
		<p> Kongen udnævnede derpaa <em>Knud Prislavsøn</em> til Høvedsmand for disse Vagtskibe, men Knud var uforskammet nok til at sætte sig paa Bagbenene, og sige, at det var for dyrt Madkjøb, skulde han staae her, med sit Liv i sin Haand, for at vogte Dannemark, hvor Man ikke undte ham Meer til Lehn, end det Smule visne <em>Lolland.</em> Nei, sagde han, lad kun Bisperne have Æren, her, saavel som i Kongens hemmelige Raad, jeg staaer alt for lavt anskrevet, til at Raden saa snart kan komme til mig. Yderlig opbragt over den Grønskollings Næsviished, svarede Kong <em>Valde</em><em>mar:</em> fik du kun Lidt, saa fik du dog Alt, hvad du har fortjent, og du maatte ønske, du var saa sikker paa at beholde hvad du har, som du kan være paa, aldrig at faae Meer af mig! Hvad nu for Resten Bisperne angaaer, da skulde du kun aldrig rive mig i Næsen, at de har min Naade; thi det er mig en smal Sag, at faae En af dem til at paatage sig Uleiligheden.</p>
		<p>Kongen lod nu <em>Absalon</em> kalde, fortalde, hvad <em>Knud</em> havde svaret, og spurgde, om Vagt-Skibene var i forsvarlig Stand, thi, sagde han, nu faaer jeg selv at tage mig en Tieners Skikkelse paa. Men, hvorfor det, sagde Absalon, er det Noget som en Bisp kan bestride, da paatager jeg mig det med største Fornøielse, og desuden, saa, naar vi lod Kongen her i Stikken, kom vi jo hjem, som halve Rømningsmænd. Det Svar hugede Kongen saa godt, at han knap kunde finde Ord Nok til at berømme Helten, og sagde, iblandt Andet: see, det er en anderledes Karl, end Knud, som ikke engang tør gaae, naar Man sender ham, Absalon derimod bier ikke engang saa længe, men byder sig selv til.</p>
		<p>Absalon gik nu, lige fra Kongen, hen til sine <em>Sællandske</em> Venner og sagde: jeg vil dog haabe, Man ikke udruster Vagtskibene daarligere, fordi jeg skal være Høvedsmand. <em>Thorbern</em> tog da paa Timen Svaret, og sagde: jeg er i det Mindste en vis Mand; thi jeg kan nok huske, hvem det var, der fik mig kaldt tilbage af min Land-Flygtighed. Ja, sagde <em>Peder Thorstensøn,</em> vilde jeg svigte min gode Frænde, og Svoger tillige, det havde jeg en smuk Ære af. Da skulde jeg dog troe, sagde <em>Sune,</em> det vilde ikke klæde mig et Haar bedre, aldenstund jeg er nok saa nær i Slægt med samme gode Mand. Hillemæn, sagde <em>Æsbern,</em> hvad skal jeg da sige, som er den eneste Broder, han har, det gjør da ingen Gode, at jeg tænker paa at forlade ham. Saaledes hvervede da, saa at sige, næsten hele den Sællandske Flaade sig selv, og da Kongen fik det at vide, takkede han alle Høvedsmændene, og Absalon tillige, thi ved denne sjeldne Yndest for dig, sagde Kongen, viser dine Landsmænd kun, de veed at skjønne paa Fortjenester!</p>
		<p>Ved Kongens Hjemtog blev da nu Absalon tilbage, for at beskytte Fiskerierne, og han gjorde meer end det, thi han holdt den Pommerske Flaade saaledes i Ave, at den ikke turde vove sig i Søen, og derved fredede han tillige de Danske Farvande. Hertug <em>Tetizlav</em> paa Rygen var saa vel fornøiet med Vagtholdet, at han kom selv, tilligemed sin Broder <em>Jærmer,</em> ud ombord til Absalon, takkede ham mangfoldig, og forærede Flaaden en stor Deel Levnets-Midler, som, efter gode Dannemænds Skjøn, skulde deles ligelig imellem Skibene. Det blev der imidlertid Intet af; thi Biskop <em>Svenn</em> i <em>Aarhus</em> var, af sin gode Villie, blevet hos Absalon med nogle jydske Skibe, og <em>Jyderne</em> havde ingen Lyst til at oppebie Delingen, men rev Levnets-Midlerne bort, saa fort, som de kom. Da Absalon nu saae, at Tetizlav kun havde Ærgrelse for sin Godhed, frabad han sig al videre Tilførsel, undtagen hvad Sild der skulde leveres ham af Fiskeriet. </p>
		<p>Siden, da Man seilede hjem, og de jydske Skibe skildtes fra Flaaden ved <em>Thynøe,</em> traf det sig saa ilde, at nogle af dem, søndenfor Fyen, tæt ved den Bye <em>Knud Pritzlavsøn</em> har anlagt, uformodenlig blev overfaldet af Sørøvere, og Mandskabet havde ikke mere Ære i Livet, end at de løb i Land og lod Skibene i Stikken. Saasnart Absalon, til sin store Ærgrelse, fik det at høre, stak han strax i Søen med en Flaade, og randsagede paa det Nøieste alle Sunde, Bugter og Kringel-Kroge mellem Øerne; men Alt hvad han fandt var Spor af Røverne, og Skrog af Skibene, de havde taget. Hvad han imidlertid ikke alt var opsat paa at hevne Skade, saa blev han det nu, deelde Flaaden, for desbedre at fortsætte Krydsningen, og begav sig, med Broderparten af de Sællandske Skibe, til <em>Masnet.</em> Under denne Seilads var han engang kommet saa langt foran de øvrige Skibe, at han var dem af Sigte, og paa et vist Sted opdagede han da En, der stod paa Strandbredden og viftede med Hatten ad ham. Absalon sluttede strax, at han nok vilde tale med ham, og tænkde, der maatte være noget særdeles Nyt paa Færde, brasede derfor op, og roede i Land med en Baad. Saa saare han nu kjendte Karlen, skjældte han ham Huden fuld, fordi han ikke havde meldt noget om den Slaviske Flaade, der nys var løbet ud; thi Krabaten stod i Absalons Sold, og fik tolv Mark Sølv om Aaret, for strax at melde ham, naar der løb fire Slaviske Skibe, eller derover, ud at hjemsøge Dannemark. Synderen undskyldte sig imidlertid med, at de Vikinger, Absalon talde om, var løbet ud, førend han endnu havde forpligtet sig til Noget, og for Resten spurgde han: hvor Biskoppen nu agtede sig hen? Hjem, sagde Absalon. Nei, dog, sagde den Anden, det var at lægge sig, naar man skulde staae op; thi netop nu har Slaverne trukket en stor Flaade sammen, som skal til Dannemark, det veed jeg bestemt; men hvor Man egenlig vil lande, det veed jeg rigtig nok kun halvveis endnu. Absalon, som blev lidt heed om Ørerne ved denne Efterretning, bad ham dog endelig skaffe sig at vide, hvilke Steder Toget gjaldt. Det lovede Speideren ogsaa, hvorpaa de satte hinanden Stævne, sjette Dag derefter, ved <em>Møens Klint,</em> og Ordene var knap ude af Munden, førend Krabaten tog til Beens op i Landet, førend de andre Skibe kom; thi han var bange, der skulde Nogen røbe ham, og spurgdes det imellem Slaverne, at han var en Forræder, vidste han nok, han enten blev hængt, eller dog i det Mindste jaget Pokker i Vold.</p>
		<p>Saasnart nu Absalon fik Samling paa sin Flaade, gjorde han Alle vitterligt, hvad der var kommet ham for Øren, og sagde, dog uden at nævne sin Hjemmels-Mand, at tog Man nu hjem, var det saa godt som at lægge sig, naar Man skulde staae op. Medens nu alle Folk forundrede dem over, hvor han havde faaet den Aabenbaring fra, bad han dem holde Raad, og samle Stemmer om, enten Man helst skulde møde Fienden til Lands eller til Vands, og, vilde de ingen af Delene, sagde han, fik Man at lade Strand-Sidderne flytte ind i Landet, for at de ikke skulde blive mishandlede af de grumme Sørøvere.</p>
		<p>Da disse Spørgsmaal nu kom paa Bane, mellem Høvdingerne, fandt de Allesammen, det var en Skam at lade Strandsidderne flytte, og urimeligt at begive sig til Hest, da Man ikke kunde vide, hvor Fienden vilde lande, saa der blev ikke Andet for end at vove et Søslag. Efter denne Beslutning, løb Flaaden ind i Styreshavnene for at trække Forstærkning til sig, og saasnart Seilene var beslaaede, maatte alle Baadsmændene til Beens, omkring i Landet, at hente Levnets-Midler til næste Tog. Absalon selv tog til <em>Roskilde,</em> hvor han havde nogle Forretninger, og nu tog det med Eet paa at fryse saa stærkt, at Søen lagde til, og da Sællandsfarene kjørde ned til Stranden med Levnets-Midler, frøs Hjulene saa godt som fast i Ælten, saa de kunde ingen Vegne komme. De nødtes derfor til at lade Vognene staae, spænde Hestene fra, læsse Føringen paa dem, og selv gaae til Fods, som endda faldt besværligt nok; thi det klampede saaledes under Støvlerne, at de knap kunde slæbe Benene med sig. I denne ynkelige Tilstand fandt Absalon dem, da han reed tilbage fra Roskilde, og sagde, det gjorde ham ondt, at Fædernelandets Tjeneste skulde falde dem saa suur, men dertil svarede de, at den Besværlighed underkastede de sig med Fornøielse, thi lad være, det kneb lidt, var det dog ikke nær saa suurt, som at sidde lænket til Tofterne paa et Sørøver-Skib.</p>
		<p>Nu gik da Toget for sig ad <em>Møen</em> til, og derhenimod saae Man Absalons Tjener komme tilbage, som havde været paa <em>Klinten,</em> og hentet Underretning hos den føromtalte Slaver. Han kom med den Besked, at den Slaviske Flaade laae endnu ved <em>Svolder,</em> men agtede at hjemsøge <em>Møen,</em> hvor da Rytteriet skulde gjøre Landgang paa den søndre og Fodfolket paa den nørre Side, hvorpaa saa Flaaden skulde lægge sig i <em>Kjeldbye-Noer,</em> da det var Slavernes Hensigt at spærre Indbyggerne enhver Udvei til Flugt.</p>
		<p>Efter denne Oplysning fandt Absalon det raadeligst at søge <em>Koster,</em> og blive liggende der i al Mag, til den Slaviske Flaade, efter Bestemmelsen havde narret sig selv, ved at løbe ind i Noret; thi kunde han først overraske Flaaden, havde han derved afskaaret Landgangs-Tropperne deres eneste Tilflugt, og haabede da snart at gjøre Kaal paa dem.</p>
		<p>Da det nu imidlertid gik i Langdrag med Slavernes Ankomst, faldt det Absalon noget besynderligt, hvorfor han lettede, og løb til Falster, og gav der to Skibe, et falstersk og et sællandsk, Ordre at foretage en Krydsning, og see, hvad Fienden tog sig for. Han anmærkede tillige, at traf det sig, de blev opsnappede, skulde hele Flaadens Mandskab skyde sammen og kjøbe dem løs; men dertil svarede Sællandsfaren, som var Styrmand paa det ene Skib, at det var godt nok at blive løskjøbt, naar Man ikke først skulde være Slave; men paa de Maader var det en dyr Fornøielse, som han nok vilde see, han kunde hytte sig for; og det sagde han ikke, fordi han var en Kryster, og vilde smøie af sig, men fordi han havde gode Tanker om sig selv, og tænkde, de skulde ikke smøre dem paa Flesket.</p>
		<p>Da nu Absalon var seilet tilbage til <em>Koster,</em> anrettede en vis <em>Gnemer</em> et prægtigt Gjæstebud for <em>Falstringerne,</em> hvorover de glemde reent, at det var dem, der skulde udredt det ene Speider-Skib, og derfor var ogsaa Gildet gjort, thi <em>Gnemer</em> havde saalænge pleiet Venskab med Slaverne, til han var blevet en Ræv, og havde gjerne for Skik i Smug at aabenbare Fienden alle vore Anslag. Denne Gang var han blevet nødt til at holde Trop med Sællandsfarene, men Hjertet var dog ligefuldt hos Slaverne, og han vidste da ikke bedre end at drikke Folk under Bordet, saa de hverken havde Sands eller Evne til at efterkomme Absalons kloge Befaling. Imidlertid havde Slaverne, saasnart de løb ud fra <em>Svolder,</em> og satte Kaasen til Falster, skikket deres visse Bud foran til <em>Gnemers</em> Gaard, for at udfritte ham om de Danskes Foretagender, og der fik de da at vide af hans Folk, at Absalon havde kaldt ham til Orlogs, som da var sandt nok, skjøndt han for Resten laae snarere paa Luur end paa Vagt. Med den Beskeed skyndte Budene sig tilbage, og da Slaverne hørde det, opgav de ganske deres forrige Plan, og nøiedes med at løbe ind i <em>Grønsund,</em> og hugge et stort Kors omkuld, som Indbyggerne med gudeligt Sind havde opreist paa Strand-Bredden. Det Sørøver-Pak tænkde da at gjøre sig udødelige, ved at at rive Korset ned, men de fik Andet at finde, de ugudelige Kroppe, da Pokker siden tog ved dem, og de gik til Bunds.</p>
		<p>Nær havde Slaverne rigtig nok kommet bag paa Falstringerne, mens de endnu laae og sov Rusen ud; men det forhindrede dog den Sællandske Speider, som med Nød og Neppe slap igjennem Fienderne, og gjorde Anskrig, saa Sviregasterne vaagnede. Ved ham fik Absalon da ogsaa Tidende om Fiendens Ankomst, og, for at indhente nøiere Kundskab, udsendte han, endnu samme Nat, fra <em>Bogøe,</em> to erfarne og paalidelige Mænd, nemlig <em>Ole</em> og <em>Ingvor,</em> med et Par Jagter; men langt fra at oppebie deres Tilbagekomst, fandt han snart, det var klogest, for ei at spilde den kostbare Tid, at kappes med dem; thi det slog ham med Eet, at Slaverne helst pleiede at angribe før Dag, gjøre Alting af i en Ruf, og før Man vidste det være borte igjen. For da nu ei at komme bagefter, lagde han strax alle Aarer om Bord, og ret som det dagedes, fik Slaverne Syn paa ham, og lod da som de blev bange og vilde flygte; thi de vendte alle med Skibene ud ad Søen til. Den Spøg blev imidlertid snart til Alvor, thi aldrig saa snart fik de Syn paa <em>Sællands Banner,</em> før de roede afsted af alle Kræfter, og viiste derved, at de saae kun ud, som Mandfolk, og var i Grunden Kjærlinger.</p>
		<p>Absalon var nu vel ingenlunde seen til at følge deres Kjølvand, men da der i det Samme reiste sig en flyvende Storm, fandt han det dog raadeligst at vende om, og søge Falster, og det var paa den høie Tid, naar Flaaden ikke skulde forgaae; thi Havet var alt saaledes i Oprør, at Skibene tørnede imod hinanden hvert Øieblik, og de der tog Skade havde ondt ved at faae Hjelp, da Faren hængde Alle over Hovedet.</p>
		<p>Forgjæves stræbde imidlertid Slaverne at bjerge sig med Aarerne i den forfærdelige Søe der gik, og da de derfor satte Seil til, kantrede Skibene med dem, hvorom der gik Syn for Sagn ved al den Mængde Vrag, der drev op paa vore Kyster. To af Skibene frelstes ved Folkets Raskhed, og slap ind under Rygen, men faldt der i Hertug Jærmers Hænder, som siden forærede Absalon det Ene, med Tillæg, at det var vel forskyldt, aldenstund han maatte takke ham for dem Begge.</p>
		<p>Denne Begivenhed indfaldt paa <em>Sanct Nikolai Dag,</em> og ham kan Man da takke for, at lige indtil dette Øieblik aldrig siden nogen Slavisk Flaade har vovet at angribe Dannemark.</p>
		<p>De Danske tænkde nu kun paa at komme hjem, som Skik er om Vinter-Dage, men imidlertid fik vi pludselig en klingrende Frost, saa at paa een Nat lagde Sundet til omkring Flaaden, og det med saa tyk Iis, at den brast ikke ved det første Slag. Desuden laae der ved Udløbet fuldt med Driv-Iis, og Man maatte derfor gjøre den Indretning, at snart et og snart et andet Skib gik i Spidsen, thi Iis-Kamperne skar ind i Træet, som de havde været af Jern, saa et Skib kunde ikke ret længe holde ud at føre an. Da Man nu endelig, efter mange Omsvøb, slap ud i aaben Søe, søgde hver hjem til Sit, og da Man regnede efter, havde Absalon i det forgangne Aar ikke været mindre end ni Maaneder paa Vikinge-Jagt.</p>
		<p>Næste Sommer holdt Kongen og Hertug <em>Hendrik,</em> med Samt deres Landshøvdinger, et Møde ved <em>Eideren,</em> til Afgjørelse af deres Mellemværende.</p>
		<p>Næste Foraar havde <em>Christopher,</em> blot med sit eget Lehns Folk gjort et lykkeligt Tog mod <em>Bramserne,</em> og strax derpaa blev der budt Konge-Leding ud. De første Høvdinger som mødte ved <em>Masnet,</em> var <em>Absalon</em> og <em>Christopher,</em> og da det ingen Ende fik med Kongen, besluttede de, paa deres egen Haand, at gjøre nok et Tog mod <em>Bramserne.</em> Imidlertid kom Ærkebiskop <em>Æskild</em> seilende med en prægtig Flaade fra <em>Skaane,</em> og han var dengang nylig kommet hjem fra <em>Jerusalem,</em> saa han bar endnu, som en Pillegrim, sit lange Skjæg. Da Absalon nu frygtede for, det vilde lægges ham meget til Last, dersom han, slig en Stormand uafvidende, foretog sig Noget, lod han, ved Æsbern, Ærkebispen sige, hvad han havde i Sinde, og, med megen Berømmelse over hans gode Forsæt, bad <em>Æskild</em> da om Tilladelse til at være med, og, som han sagde, prøve om Graaskjæggen endnu kunde Lidt af sin Børne-Lærdom. </p>
		<p><em>Æskild</em> gjorde da nu Absalon Følgeskab, med Endeel af de fermeste Skaaninger, og ved <em>Laaland,</em> hvor Man først ankrede, stødte endnu syv Rygiske Skibe til Flaaden. Herfra løb Man ud ved Natte-Tide, og da <em>Æskild</em> var bange for at tage feil, laande han en erfaren Styrmand af Absalon, ved hvis Hjelp han ogsaa lykkelig kom lige over til den bestemte Havn, medens derimod Absalon, og tildeels alle Sællandsfarene, tog Feil af Kaasen, og gik i Mulm og Mørke Peer Gantes Gjenvei. <em>Rygboerne</em> gik det endnu skjævere, thi de ankrede tæt ved et Sted, hvor Bramserne laae med deres hele Vikings-Flaade, og, uden at mærke Uraad, gik de, saa snart det dagedes, i Land, for at støde til de Danske. Vel efterlod de nogle faa Vogtere ombord, men de smurde Støvler, det Første de saae Fienden, og <em>Bramserne</em> plyndrede da alle Skibene, slæbde ovenikjøbet To af de Bedste bort med sig, og borede dem i Grund, da Vagten paa den Sællandske Flaade kom efter dem. </p>
		<p>Der er i dette Landskab kun een Stad, som Indbyggerne kalder <em>Oldenborg,</em> og den fandt de Danske øde og tom; thi Indbyggerne havde fundet baade sig selv og Voldene for svage til at gjøre Modstand, og var derfor, med Koner og Børn, flygtede ind i en Kirke, der laae udenfor Byen. De holdt det altsaa for sikkrere i Krigstid at tye til Alteret, end at gribe til Vaaben, og Kirken blev dem virkelig et Fredens Tempel, thi vore Folk var saa bange for at begaae Kirke-Ran, at de end ikke med en Finger vovede at røre ved Noget af Fiendens Gods, skjøndt det, efter mine Tanker, var en overdreven Ængstelighed; thi det er ingen Synd at røre Tyve-Koster, om de saa laae paa Alteret, og for Kirke-Røvere, som Christenhedens Fiender er, kan Kirken aldrig med Rette være noget Fristed.</p>
		<p>Hvor lidt ellers <em>Æskild</em> paa dette Tog var bange for sin Trøie, kan Man deraf vide, at han gik, uden Brynje, i sin Præstekjole, og sang sin Morgen-Psalme, som sædvanligt, medens Absalon alt fægtede med Vrimlen af Slaver og Sachser, som en vis <em>Urne,</em> og <em>Markvard</em> (Formynderen for Grev <em>Adolfs</em> Søn) havde trukket sammen, og, efter deres store Ord at dømme, kunde knuse de Danske med, som ingen Ting. Mærkeligt var det ogsaa med <em>Æskild,</em> at da vore Folk, efter en Stund at have brudt Landser med Fienden, stod af Hestene, og lagde sig ned for at puste, sad <em>Æskild,</em> og sagde, at nu var han af Ælde saa vaag og vanfør, at han ikke engang var istand til, med sin egen Hjelp, at komme op i Stigbøilerne; men da Man saa i det samme blev Fienden vaer, skulde Ingen mærke ham nogen Vanmagt af; thi han svang sig paa sin Hest, nok saa rap, som Nogen af de unge Karle. Det var altsaa kun paa Skrømt, den gode Mand klagede over heelt Skind, og vilde ikke selv være sin Dygtighed bekjendt; thi den Ungdoms-Fyrighed hans Færd udviiste slog ham kjønt paa Munden, just i det han klynkede over sin Alderdoms-Svaghed. </p>
		<p>Imidlertid havde en lille Trop af vore Folk, lystne efter Bytte, skildt sig fra Adelhoben, og stødte nu paa en Flok Fiender, som de fandt sig for svage til at angribe, og skammede sig dog ved at flygte for, saa de turde hverken gaae frem eller tilbage, men blev staaende, og ventede paa Undsætning. Nu var der imellem dem og vore andre Tropper en stor Mose, hvorigjennem løb en Bæk, som havde kun eet Vadstæd; men da Absalon saae, at Mærkes-Manden holdt sig tilbage, satte han med sin Hest lukt over, og lærde derved Folk at skyde Gjenvei. Det vidste Fienden intet af, thi det var bag en høi Bakke de Danske Ryttere satte over, og han tog sig da slet ikke i Agt for den Klat Folk, han saae; men da fornævnte lille Trop saae, hvad der var i Baghaanden, vilde de ikke have den Skam, som Kjærlinger, at bie med Angrebet, til de fik Forstærkning, men vilde selv have Æren, og gik derfor rasende løs paa Fienden. Vel loe Slaverne i Førstningen kun ad dem; men aldrig saa saare fik de Syn paa det Danske Rytterie, der nu efterhaanden kom op ad Brinkerne, førend de paa Timen vendte Rygg for den samme Klat Folk, de nys havde blæst og gjort aabenbar Nar ad. Saaledes faaer Storagtighed gierne altid en skiden Ende, og den leer bedst, som leer sidst. Nogle af vore Folk brugde ellers ved denne Leilighed kun at pirre Flygtningerne af Hesten, med Spyd-Stagen, for at Man ikke skulde sige, de, paa deres Sjæls Bekostning, satte en Ære i at udøse christent Blod, og, uagtet det tillige var en Tort, Man gjorde Slaverne, vil jeg dog troe, de fandt godt deres Regning derved.</p>
		<p>Med et umaadeligt stort Bytte søgde vore Folk nu Strand-Bredden, men kunde dog ikke komme afsted, førend de Rygiske Skibe, som <em>Bramserne</em> havde mishandlet, var gjort istand, og imidlertid rykkede alle de Sachsiske Høvdinger frem med en anseelig Magt, de havde bragt paa Benene; thi de havde særdeles Lyst til at kløe de Danske, medens Hertug <em>Hendrik</em> var i <em>Baiern,</em> og de meende, det var dem en smal Sag. Samme Hær mødte nu paa Veien endeel Flygtninger, som kom fra Slaget, og fortalde, at tænkde Man sig de Danske som en Flok nøgne Stoddere, da tog Man mærkelig Feil; thi de havde tvertimod deres Krigstøi i en ypperlig Orden, men var tillige saa christelig barmhjertige, at de gav Flygtninger kun Øretæver istedenfor Banesaar, det kunde de selv bedst bevidne, aldenstund de Danske havde havt Hals og Haand over dem, og lod dem dog slippe med at blive Græs-Ryttere. Alt Dette, saavelsom hvad de fremdeles hørde, at det var blot den <em>Sællandske</em> Bisp, de havde været i Kløerne paa, forundrede de Sachsiske Høvdinger meget, og de spurgde nu <em>Guncelin,</em> som, for sin Tapperheds Skyld, var Hertug <em>Hendriks</em> Øiesteen, hvad han meende, Man, under disse Omstændigheder, helst skulde gribe til. Slaaes med Absalon, imens vi har ham, sagde <em>Guncelin,</em> thi een Øes Folk kan vi dog sagtens overkomme. Men, sagde de Andre, kan vi saa ogsaa hamle op med Kongen selv? Nei, sagde <em>Guncelin,</em> det er Noget, der kunde bomre selv for vor Hertug. Det smagde de paa, og da nu <em>Guncelin</em> saae, det krøb allerede i dem, naar de tænkde paa at skifte Hugg med de Danske, trøstede han dem med, at han havde hittet paa et andet Raad, som der var mindre Fare ved at følge. Lad os passe paa, sagde han, naar hele den Danske Flaade er i Søen, da at gjøre et Indfald i det <em>Slesvigske,</em> saa vædder jeg, vi gjør de Danske mere Skade, end de gjør os. Ja, sagde <em>Bernhard</em> fra <em>Razeburg</em><em>,</em> der gjør I da ingen Regning paa at have mig med, aldenstund jeg selv har det Landskab i Lehn af Kongen; og tænker I, at <em>Dannevirkes</em> Porte staaer paa vid Gavl, fordi Kongen er til Orlogs, da tager I mærkelig feil; thi dem er der sat tresindstyve tusinde Dannemænd til at bevogte. Det Ord gjorde Udslaget; thi nu erklærede den <em>Hendrik,</em> som stod for Styret i Hertugens Fraværelse, at det var Synd at bekrige de Danske, et Folk der brændte af Kjærlighed til <em>Fred</em> og <em>Fædreneland,</em> og gjorde ikke en Kat Fortræd, men greeb kun til Vaaben, for at holde opblæste Trælle og vederstyggelige Ransmænd tre Skridt fra Livet! Har Man da altid kun Skam af at ville slaae sig til Ridder paa Uskyldigheden, saa kan de ogsaa være Helvede vis, hvem der har Lyst til at bade sig i saa retfærdigt et Folkefærds Blod! </p>
		<p>Hermed gik da hele Toget over Styr; thi Ingen havde Mod paa saa uretfærdig en Krig, undtagen <em>Guncelin,</em> som ene havde sit Sværd at takke for Hertugens Gunst, og da han saae sig aldeles overstemt, raadte han selv at gaae paa Forliig, og forlangde at tale med <em>Sune.</em> Det skedte ogsaa, og, efterat have nøiere afhandlet Sagen, blev Man enige om at gjøre en Stilstand, som skulde vare, til Hertug <em>Hendrik</em> selv kom hjem fra Baiern.</p>
		<p>Siden seilede Kong Valdemar til Rygen, og gjorde derfra et Angreeb paa det Circipanske Pommern, og, hvad han paa dette Tog havde værst ved at overvinde, var en uhyre stor Sump, der vel saae ud som den deiligste Eng, fordi den var overtrukket med et tyndt Lag Grønsvær, men var dog falsk som Skum paa Vand; thi Man gik paa lutter Gynger, og stod, ved hvert Skridt Man gjorde, Fare for at slippe i og staae i Dynd til Halsen. Da Man imidlertid ingen anden Vei kunde komme, maatte Rytterne staae af og trække Hestene, som Karlene da maatte hjelpe op, naar de sank, men havde da ogsaa den Fordeel at kunne gribe i Manken, naar de selv plump i; Bækkene, hvoraf Mosen var gjennemskaaret gik Man over paa Vænde-Broer. De fleste fandt det vel nødvendigt at lette sig, ved at trække Rustningen af og læsse paa Hestene; men det var der dog Nogle, som ikke nænde, og denne deres Nænsomhed havde de saa meget desmere Ære af, som den var forbunden med Livsfare; thi alt imellem, naar Hestene sprang rask op, kom Karlene ind under dem, og maatte lade sig træde paa. Kongen selv trak ud til Skjorten, hængde sig om Halsen paa to af sine Drabanter, og kom saaledes, skjøndt med Nød og Neppe, over Mosen. Sjelden, kan Man sige, kostede noget Tog de Danske saamegen Sveed og saa lidet Blod; thi Fienden tabde baade Næse og Mund, da de saae at vore Folk var slupne over det gruelige Uføre, og fandt det ikke raadeligt at brydes med saadanne Karle, som aabenbar skyede hverken Ild eller Vand. De Danske var heller ikke lidet krye af at have overvundet slige Besværligheder, og rykkede saa modig frem, som om Fienden allerede var slaaet af Marken.</p>
		<p>Efterat have gjennemvandret store, tykke, Skove, fik Hæren nu Syn paa en Flekke, der laae midt i en dyb Søe, og havde derfor ingen andre Fæstnings-Værker, undtagen et lille Stykke Vold ud til Broen, som forbandt Øen med det faste Land. Saasnart Man i Byen blev Fienden vaer, lod Høvedsmanden <em>Otmar</em> Broen brække af, men Pælene maatte han dog lade staae, og paa den Grundvold begyndte vore Folk strax at bygge en ny Broe, af Gjærder de brak op ved en nærliggende Landsby. Medens nu Absalon, med Størstedelen af Rytteriet, plyndrede Omegnen, tog Kongen sig da paa at erobre Byen, som Noget, der, da den var ubefæstet, ikke maatte falde vanskeligt, og hans fornemste Sorg var at skrabe sammen Alt hvad der kunde due til at lægge Broe med. Den Travlhed satte Bymændene saaledes i Skræk, at de strax kom i Arbeide med at reise et Blokhuus, der blev besat med Slynge-Kastere, og nu regnede der da Stene ned over vore Folk, som dog ikke lod sig synderlig forstyrre, men svarede blot med Pile, som det eneste Vaaben, der end kunde række. Da nu <em>Otmar</em> saae, det begyndte at lide med Bro-Lægningen, satte han over Søen i en Baad, søgde Kongen, og handlede om Overgivelse, men forandrede dog immer Sproget, alt som han saae, det fortnede eller sagtnede med Arbeidet; saa, snart var han slukøret, og snart var han krye. Der var for Resten nu strømmet saadan en Mængde Folk ud paa Vasen, at de stod hinanden i Veien, og der var ingen anden Maade, at faae Gjærdselet ud, hvor det skulde ligge, end at føre det over Hovedet paa Vrimmelen; men det havde dog ogsaa sin gode Side; thi Tjørne-Bylterne udgjorde som et heelt Storm-Tag, og beskjærmede saaledes Folket. Hvem der imidlertid blev saaret, maatte gaae samme Luft-Vei tilbage til Fastlandet. Broen voxde i en Fart, men som Hastværk gjerne er Lastværk, blev den ikke nær saa breed og sikker, som den blev lang til, og da Man nu alt nærmede sig Øen, fandt Bymændene paa et nyt Kneeb, hvormed de haabede at tage de Danske ved Næsen. De havde nemlig lange Rafter med skarpe Hager paa Enden, som de, fra Blokhuset af, kastede i vore Folks Skjolde, og trak dem til sig, og Adskillige, som ikke vilde give Slip paa Skjoldet, blev ved den Leilighed trukket ned af Broen, og styrtede i Vandet. Paa den Maade kunde vore unge Karle snart allesammen have mistet deres Skjolde og kommet til at gaae bag af Dandsen; men til Lykke hittede Man dog paa Raad, thi ved Hjelp af en Trækrog fik En af de Danske Hold paa Krum-Kniven, der var efter hans Skjold, og den trak siden sine andre Kamerader med sig, saa Fienden blev nødt til at holde op med den Leeg.</p>
		<p>Arbeidet var imidlertid gaaet hardtad i Staa, fordi Krigsfolket vidste, at skulde de faae Lov at fortsætte Kampen, maatte Broen ikke blive færdig (da <em>Otmar</em> ellers vist gav Kjøb, og kom til Handels med Kongen) og da nu Dagen hældede, begyndte Kongen virkelig at laane Øren til <em>Otmars</em> Forslag, for at ikke, om Natten faldt paa, før Byen blev vundet, Broen skulde blive afbrændt, og han maaske nødes til at give tabt og med Skamme ophæve Beleiringen. Udentvivl havde Kongen da i al sin Raadvildhed gjort en dum Streg, hvis ikke Absalon, der just nu kom tilbage med et rigt Bytte, havde været snild nok til at faae det forpurret. For det Første besvor han Kongen, for Alt hvad helligt var, dog ikke, ham uafvidende, at afgjøre Noget med <em>Otmar,</em> og derpaa tog han Tolken tilside, og afrettede ham til at udlægge Slaverens Freds-Forslag galt. Saasnart det var bestilt, foer han i sin fulde Rustning ned til Broen, og, istedenfor at Krigsfolket meende, han kom for at byde Stilstand, bad han dem klemme paa af alle Kræfter, og gav dem tillige sit Ord paa, at, vandt de Seier, skulde de faae Lov at plyndre efter Hjertens Lyst. Nu skal jeg svare for, de rappede dem, og i en Haande-Vending var de ikke blot paa Øen, men foer paa Stormstiger op ad Blokhuset, og huggede ned for Fode, Alt hvad der kom dem i Veien. Imidlertid fandt en Dansk Rytter, ved Navn <em>Hervord,</em> at det blev for længe at vente, inden han kunde komme frem paa den smalle Broe, saamange Formænd, som han havde, og skjød da Gjenvei, ved at kaste sig ud og svømme over i sin fulde Rustning; men han fik saa mange Efterfølgere, at Broen, der hvor de gik op, blev overlæsset og skreed ud, hvorved da alle de der var, kom ud at svømme. Blandt dem var ogsaa Absalon, men han, som var just en ypperlig Svømmer, reddede, trods sin tunge Rustning, ikke blot sig selv, men tillige Adskillige af de Andre, som ikke kunde svømme.</p>
		<p>Slaverne tænkde nu kun paa Flugt, men af Mangel paa Skibe maatte de tage Brygger-Kar at seile i, og de løb rundt med dem, til stor Ynk for deres gode Venner, men til usigeligt Morskab for Fienden, som strax var ved Haanden og nappede dem. Byen blev nu indtaget, Mændene dræbte, og Kvinderne tagne til Fange; men skjøndt der var Adskillige som raadte Kongen ogsaa at bemægtige sig <em>Otmar,</em> havde han dog Seiers-Æren alt for kjær, til, for een Mands Skyld, ved Troløshed at sætte slig en Klik derpaa, og lod <em>Otmar</em> fare med Fred: vilde heller gavne sin Fiende end skade sit Rygte.</p>
		<p>Kongen drog nu samme Vei tilbage ned til Stranden, og seilede hjem.</p>
		<p>Den følgende Sommer, da Hertug <em>Hendrik</em> kom tilbage fra <em>Baiern,</em> blev der holdt en høitidelig Sammenkomst mellem ham og de Danske ved <em>Eideren;</em> men hvor storagtig og stinkende opblæst <em>Hendrik</em> nu var af sin Lykke, kan Man deraf vide, at han ikke engang, som sædvanligt, vilde ride over Broen, for at hilse paa Kongen, men paastod, at de, som Ligemænd, skulde mødes paa Halvveien. Han maa da reent have glemt, hvad Forskjel der er paa, at beklæde sine Fædres Kongelige Høisæde, og at være en anden Konges Statholder; thi ellers kunde han dog vel ikke holdt det sin Ære for nær, at vige Kong Valdemar et Fodsbred. Kongen var derimod langt fra at være saa prutten; men bar taalmodig Fornærmelsen, føiede den stolte Hertug i at lade Broen opmaale, og mødte ham midtveis, som om de havde været Ligemænd, og jeg kan tænke, han holdt det for større Ære at overgaae andre Konger i Ydmyghed, end at kappes med Hendrik i Stolthed; thi saaledes pleier Ædlinger, netop, naar Andres Exempel frister til Hovmod, da ikkun des dybere at fornedre sig.</p>
		<p>Da Man nu, efterat have sluttet Fred med Hendrik, seilede tilbage, løb Absalon ind under <em>Stevns-Klint,</em> og ladede sit Skib med lutter Slynge-Stene, som skulde tjene til Forsvar for den Fæstning han havde anlagt i <em>Kjøbinghavn.</em> Her ankom han ogsaa næste Dag med Ladningen, og var just gaaet i Bad, da han hørde, at Folk udenfor begyndte at blive høirøstede om en Seiler, der var i Sigte nordefter. Aldrig saasnart forstod han af Samtalen, at det maatte være en Sørøver, førend han, endnu kun halvtoet, foer i Klæderne, og ned til Havnen, hvor hans Skib laae tjældet, og hvor Mandskabet ogsaa, paa Lurens Drøn, uopholdelig indfandt sig. I en Haande-Vending var han da i Søen, under Seil, fulgt af sin Drost og Staldmester <em>Niels,</em> som paa Timen lod en gammel læk Skude pompe læns, og roede efter sin Herre, det bedste han kunde. Saasnart nu Sørøverne saae, at de ikke kunde holde det med Absalon, var de snue nok til strax at stryge Seil og roe tilbage op imod Veiret, hvor de vel saa mødte <em>Niels,</em> men ogsaa ham vidste de paa en meget snild Maade at undgaae; thi i det de strøg forbi ham, var hele Mandskabet sprunget over i den modsatte Side af Skibet, hvorved den Side, der vendte imod Fienden, løftede sig høit i Veiret og tog af for Spydene. Saaledes blev de ved at drille Fienden, og snoede sig som Aal, for om mueligt, dog tilsidst at smutte i et Musehul, og hvor opsat de var paa at komme fort, kan Man deraf vide, at de der sad ved Aarerne, gav sig ikke engang Tid til at trække Pile ud af Hænderne, eller Spyd af Ryggen, men glemde Svien over Frygten, og blev ved at roe af alle Kræfter: ja Somme af dem sad og sleed, til de styrtede. </p>
		<p>Dog, skjøndt Seieren i denne Væddestrid, eller Roen om Kap, enstund var tvivlsom, vandt dog de Danske tilsidst, og tog Vikingen, ved hvilken Leilighed Adskillige sprang over Bord, og vilde heller være selvdøde, end falde for Fiende-Haand, som det da gjerne gaaer i Forfippelse, at Man kun slipper en Ulykke for at styrte sig i en anden. Resten blev for største Delen hugget ned, skjøndt det vel havde været kjønnere at spare de Kjække, der ikke vilde gaae tilbunds med Krysterne, og deres Hoveder blev sat paa Stage, udenfor <em>Axelstads</em> Volde, hvor de afløste nogle andre Røver-Hoveder, som Sællandsfaren nyelig havde faaet Fingre paa. Det var naturligviis alle Vikinger en Torn i Øiet at see deres kjære Medbrødre saa ubarmhjertig behandlede; men desbedre var det, thi de saae sig da i Speil, og holdt herefter for det meste deres Næse hos dem selv. Vel truede Høvedsmanden, der med nogle Faa var taget til Fange, da han engang saa de raadne Hoveder, de Danske med, at han vilde gjøre ligesaadan ved dem, naar han kom løs; men derfor kom han heller aldrig paa fri Fod, men maatte ende sine Dage i Fængsel, og skjøndt det vel ikke var meer end Løn som forskyldt for alle hans gode Gjerninger, kunde han dog kanskee sluppet, dersom han ikke havde truet for tidlig.</p>
		<p>Imidlertid var <em>Æsbern</em> og <em>Vetheman</em> ogsaa paa Farten for at frede Rigets Strømme, og, efter et langt Krydstog, stødte de endelig med fire Skibe paa syv Vikinge-Snekker. Paa en af disse befandt der sig en vældig Kæmpe, ved Navn <em>Mirok,</em> som syndes, det blev ham for snævert inden Borde paa hans eget Skib, og sprang derfor, som en Vovehals, ene Mand, over paa <em>Vethemans,</em> som havde givet sig i Kast med ham. Hele Mandskabet veeg ogsaa tilbage for ham, saa <em>Vetheman</em> selv var den Eneste, der turde see ham under Øine, men skjøndt <em>Æsbern</em> i det Samme seilede dem tæt forbi, gjorde han dog ikke Andet end loe af Krysterne; thi han fandt, det vilde været en evig Skam at hjelpe saa Mange imod Een. Han seilede da hen og fangede en anden vældig Kæmpe, ved Navn <em>Strumke,</em> og <em>Mirok</em> holdt sig imidlertid saa tappert, at Man ikke var i Stand til at trykke ham, førend et af de andre Skibe kom til Hjelp. Denne overordenlige Kjækhed indskjød da ogsaa Seierherrerne en saadan Agtelse, at <em>Mirok,</em> da han omsider blev fanget, fik Lov at beholde Livet og kjøbe sig løs; thi Man dømde, at Heltemod adler sin Mand, hvor det findes, og bør derfor, selv i en Røvers Skikkelse, aldrig savne sin Løn.</p>
		<p>Paa samme Tid var det, at Ærkebiskop <em>Æskild,</em> som fandt sig overlæsset med Arbeide, og længdes efter Hvile, trængde saa længe ind paa Kongen, til han endelig fik Lov at gjøre en Udenlands-Reise, hvorpaa han da begav sig til Klosteret <em>Klarendal</em> i <em>Frankrig,</em> og opholdt sig der i al Stilhed. Han gik da saaledes godvillig i Landflygtighed, og fandt sig lykkeligere mellem Fremmede end hos sine Egne, hvor han immer havde haardt Høe at trække. </p>
		<p>Ved samme Tid omtrent fik <em>Volgasterne</em> i Sinde at udvide deres Bye, og ei dermed Nok, men de hittede ogsaa paa et nyt Slags Fæstnings-Værker, i det de nemlig rammede en stor Hob Pæle ned i Floden omkring Murene, og hvor der var for dybt til det, fyldte de med store Steen, og da de saaledes med Steen og Andet fordærvede alle Indløbene, spærrede de derved baade smaa og store Skibe Adgang til Byen. Da nu Kong Valdemar, paa sit næste Tog til Pommern, saae, at der var sat en Pind for <em>Pene,</em> hvor han helst vilde havt sin Handel, løb han ind ad <em>Svinemin</em><em>de,</em> og brændte i <em>Julin,</em> som han fandt forladt af Indbyggerne, hvad der, efter den forrige Ødelæggelse, nys igjen havde reist sig af sin Aske. Derpaa udplyndrede han Egnen, saavel omkring <em>Julin,</em> som ogsaa om <em>Camin,</em> men Staden selv angreb han ikke, da han fandt, at baade tog det mindre Tid, og var til større Tab for Fienden, at berige sig i aaben Mark, end ved Borge-Ledene at bruge Kongens Nøgel, og saa endda kanskee faae Lov at blive udenfor. Der var da ogsaa Folk Nok i <em>Camin,</em> thi der var <em>Julinerne</em> flygtet ind, for, bag dens Volde, at trodse en Beleiring, deres egen By var for svag til at udholde.</p>
		<p>Fra disse Egne begav vore Tropper sig omsider til <em>Ozne,</em> dog ikke til Staden selv, men kun til dens Omegn, thi ogsaa her tog Kongen det Visse for det Uvisse, og fandt det hverken saa nemt, ikke heller saa sikkert at bryde Hegn og skifte Hugg, som at plyndre Landsbyer og slaae Værgeløse.</p>
		<p>Da nu Kongen gjerne vilde skudt Gjenvei ud til Stranden, foreslog Man ham at lade udgrave et gammelt Løb, som nu var sat til med Sand; men det faldt ham alt for keedsommeligt, at ligge der, mens al den Mængde Sand blev kastet op, og han forkastede derfor strax det Indfald med de Ord, at Profiten vilde gaae i Arbeids-Lønnen. Nu løb Man da tilbage til <em>Ozne,</em> reiste nogle Blider mod Volden, og lod som Man vilde beleiret Byen, i det Haab, at den skulde have været skye for Skrald og strax overgivet sig; men da Indbyggerne kun blæste ad det Blændværk, seilede Man hjem, og dermed var det Tog forbi. Næste Sommer lavede Kongen sig vel til et nyt, og satte derved Skræk i Naboerne; men da <em>Slaverne,</em> der hverken selv eller ved Andres Hjelp fandt sig Danmark voxne, sendte <em>Prizlav</em> herover at bede om Fred, see, da, uagtet Flaaden laae seilfærdig, fik han dog ikke blot ved en Slump Penge Toget til at gaae overstyr, men udvirkede tillige en to Aars Stilstand, som Noget, der gik med i Kjøbet. Om Christendommen blev der ved den hele Handel ikke talt et Ord, skjøndt den <em>Slaviske</em> Almue blev haardnakket ved at modsætte sig dens Indførelse, og skjøndt de fleste Høvdinger, kun Christne af Navn, levede som rene Hedninger, og nægtede saaledes i Gjerningen hvad de med Munden bekjendte. </p>
		<p>Hertug <em>Hendrik,</em> som nu omtrent var kommet i det Rene med de baierske Anliggender, men saae sig dog ikke i Stand til at hjelpe Slaverne mod Dannemark, fandt det derfor raadeligst igjen at søge Valdemars Venskab. I den Anledning var da først hans Bud herinde, og siden mødtes han personlig med Kongen ved <em>Eideren,</em> hvor Venskabet ogsaa blev høitidelig fornyet; men det var paa <em>Hendriks</em> Side dog kun lutter Skrømterie, thi det Gode kunde aldrig slaae Rødder i den Sandbund, hans Hjerte havde, saa fast og varigt Venskab mellem ham og os var en Umuelighed. Han var en Rænke-Smed, der lagde Vind paa Løgn som paa en Dyd, og paa Trædskhed som den rette Viisdom, sminkede sig kun med Ærlighed, og fandt, at Profiten var god, ihvor den kom fra, derfor brød han immer paa den skjændigste Maade Forbundet med os, saa det sveed til Dannemark. Kong Valdemar derimod var Ærligheden selv, og urokkelig i alle Maader, og det er da intet Under, at der aldrig kunde være nogen ret Enighed eller fast Forbindelse imellem den adstadige Dannemand og den Sachsiske Veir-Hane.</p>
		<p>Saa omtrent ved disse Tider var det, at <em>Sverre,</em> en Smede-Søn, som en Tidlang havde været Præst paa <em>Færøe,</em> nedlagde sit Embede, foer over til <em>Norge,</em> slog sig reent fra Bogen, og gav sig i Krigs-Standen. Hermed var Sammenhængen den, at i en Udørk mødte han en Trop Flygtninger, hvis Høvding, <em>Eisten, Erling</em> havde fældet; satte sig strax i Spidsen for dem, og nødte Seier-Herren til igjen at drage Sværdet. For nu ogsaa at komme standsmæssig frem, løi <em>Sverre</em> sig Fader til, nemlig <em>Harald Irlænders</em> Søn, Kong <em>Sigurd,</em> efter hvem han da ogsaa opkaldte sin egen Søn, som hidtil, efter <em>Sverres</em> rette Fader, havde hedt <em>Unas;</em> ja, for at det skulde ikke være Løgn, tog han sig ogsaa selv et nyt Tilnavn, og lod sig kalde <em>Magnus,</em> efter sin foregivne Oldefader. Derved haabede han da, at Folk reent skulde glemme hans sande Herkomst, og, skuffede af Navnet, indbilde sig, at <em>Magnus Barfod</em> var staaet lyslevende op igjen i ham. Hvor uforskammet et Opspind nu end dette var, tog dog de ellevilde Krigsfolk og den lettroende Almue det Altsammen for gode Vahre, saa det gav Løsenet til et forskrækkeligt Blodbad, og styrtede hele <em>Norge</em> i største Fordærvelse.</p>
		<p>Førend han endnu fløi til Veirs, skal ellers <em>Sverre,</em> paa en Reise til Hertug <em>Børge</em> i Sverrig, have foræret en Præst, som laande ham Huus, baade sin Præstekjole og sin Alterbog.</p>
		<p>Dog, det er bedst, at lade Fremmede skjøtte sig selv, og vende om til Fædrelandet igjen, saameget meer, som Skjelmstykkerne her hjemme minder os om, at vi har Nok i vor egen Deel, og skal ikke lystes ved at spilde Tiden paa at reise udenlands og betragte de Andres.</p>
		<p>Der opstod nemlig, paa denne Tid, en Sammenrottelse imod Kong Valdemar, som havde til Hensigt at stjæle Livet af ham, og Hovedmanden var den samme <em>Maagens Eriksen,</em> som fordum havde tjent Kong <em>Svenn,</em> og var tagen til Fange i <em>Grathe-Slaget,</em> men blev da benaadet, og, det som mere var, givet Plads blandt Kongens bedste Venner og faste Ledsagere. Men uagtet han nu, istedenfor at hænges, som han havde ærlig fortjent, blev saa ophøiet i Kongens Gunst, saa var han dog nu blevet misfornøiet med sin Stilling til Hove, og havde faaet endeel Andre i Ledtog med sig, hvoriblandt vi især maae lægge Mærke til <em>Knud</em> og <em>Carl,</em> Daatter-Sønner af Ærke-Biskop <em>Æskild,</em> og, paa Fæderne-Side, i Slægt med Kongen selv. Anstalterne til dette Skarnstykke blev trufne i al Hemmelighed, og det var heller ingen Sag, thi saa urimelig en Ting faldt Ingen paa at mistænke dem for, og Kongen selv kunde mindst drømme om, at den han havde skjænket Livet skulde staae ham efter sit; men omsider blev det Hele dog opdaget, og det paa følgende Maade. </p>
		<p><em>Maagens</em> havde, iblandt Andre, nogle Tydske Tjenere, som vare Medvidere i Sammenrottelsen, og da de engang, i deres Herres Ærende, reiste igjennem <em>Holsteen,</em> kom de, en Aftenstund, ind til en Eremit, og laae der om Natten. De vidste ikke, at der var kun et tyndt Skillerum imellem deres Sengkammer og Eremitens, og snakkede derfor rask op med hinanden om Allehaande. De talde da ogsaa om Sammenrottelsen, og fandt det Begge ubegribeligt, hvorledes Kongen havde kunnet staae sig saa længe, trods alle de Snarer, som <em>Maagens</em> og <em>Carls</em> Sønner, i al Hemmelighed havde lagt for ham. Det, meende de, kunde dog umuelig være gaaet naturligt til, aldenstund han slet ingen Mistanke havde, men maatte tilskrives et besynderligt Guds Forsyn, der var over ham.</p>
		<p>Saaledes, sagde de, dengang Kongen vilde tage over til <em>Sælland,</em> fulgde <em>Maagens</em> ham meget artig til et vist Vadd, uden andre Vaaben end sit Sværd, og det Jagtspyd, han pleiede at bruge til vilde Tyre; og naar nu Knud, med de andre Sammensvorne, efter Aftale mødte ved Vaddet, i samme sædvanlige, og derfor aldeles umistænkelige, Skytte-Rustning, da skulde Mordet gaaet for sig; men da <em>Maagens</em> ikke saae <em>Knud</em> ved Vaddet, turde han ikke vove Noget, men bød meget kjærlig Farvel, og reiste hjem. Siden kom <em>Knud</em> og mødte Kongen paa hin Side Vaddet, men, da <em>Maagens</em> var borte, gjorde han heller ikke Noget, og lod som han blot var kommet for at hilse paa Kongen, og følge ham til Beltet. Han opgav imidlertid dog ikke sit Forsæt, men lurede paa, at Kongen, som sædvanligt, ved Overfarten, skulde først lade Rytterne gaae om Bord, og selv blive siddende paa Strandbakken hos Fruentimmerne, saalænge, og da, meende <em>Knud,</em> var der den bedste Leilighed til at komme ham til Livs. Det vilde ogsaa skeet, dersom ikke Kongen, uden mindste Vink af noget Menneske, som ved en Guds-Indskydelse, havde faaet i Sinde, den Dag, at gaae før om Bord end sædvanligt. Havde Mordet dengang lykkedes, skulde <em>Carl,</em> som derfor var sendt over til Skaane, strax bragt alle gode Venner paa Benene, og udryddet hele Kongens Afkom. Da det nu imidlertid ikke vilde lykkes i <em>Fyen,</em> besluttede <em>Knud</em> at forsøge det i <em>Skaane,</em> hvor han meende Leiligheden skulde falde bedre. Han skyndte sig derfor at komme over til <em>Helsingborg</em> førend Kongen, og agtede der at myrde ham, lige i det han stod ud af Baaden; thi <em>Valdemar</em> havde for Skik, at jage til henimod Aften, derpaa lade sit Følge gaae over, og siden i Tusmørket at komme selv bag efter i en Jolle. Fra denne Livsfare reddedes Kongen ved en anden han kom i; thi Baaden, han gik over paa, blev indeskruet mellem Driv-Isen, og da hans Drabanter længe forgjæves havde ventet, strømmede de ud for at hjelpe ham, og gjorde det derved umueligt for de Sammensvorne at naae deres Hensigt. Efter saaledes to Gange at være gaaet glip af Leiligheden, lagde <em>Knud</em> og <em>Carl</em> deres Harnisk af, som de hidtil, for Kongemordets Skyld, havde baaret under Klæderne.</p>
		<p>Alt Dette, sagde de, var dog ikke nær saa forunderligt, som at Kongen havde kunnet hytte sig for En af sine daglige Tjenere, som han mindst troede, vilde staae ham efter Livet. Det var nemlig den Kudsk han altid havde med sig, naar han kjørde Ene ud paa Fugle-Fangst, og som, da Hovedmændene tabde Modet, havde lovet at udføre Misgjerningen, engang, naar Fuglen var slaaet, og Kongen sprang af Vognen for at hjelpe sin Falk, ved hvilken Leilighed han under Bukningen maatte give sig blot. Det, skulde Man jo synes, kunde aldrig slaae feil, og da Kudsken desuagtet dog aldrig siden havde fundet Leilighed til at holde sit Ord, var det soleklart, at Kongen ikke kunde falde for nogen Mands Haand, men havde en himmelsk Livvagt, som, trods alle Farer og Fælder, beskjærmede ham.</p>
		<p>Denne sine Gjæsters Samtale troede Eremiten paa, som paa et Evangelium, fortalde den ordlydende til en vis Abbed, som besøgde ham, og paalagde Denne, jo før jo heller, at reise over til Kongen og aabenbare ham det Hele. Som sagt, saa gjort, og da Kongen fandt, at alle Omstændigheder passede med Tid og Sted og Reisens Gang, begyndte han at fæste Tro til Angivelsen, og takkede sin Gud, som saa vidunderlig havde bevaret ham, og nu ligesaa vidunderlig bragt Forræderiet for en Dag. Ellers mærkeligt nok, at <em>Carl,</em> som Intet vidste af Opdagelsen, og troede sig altsaa vel forvaret, just nu bad Absalon, for Slægtskabs Skyld, skaffe ham et Lehn hos Kongen, saa det maa enten have været fint udtænkt af ham, for desbedre at skjule Skjelmen, eller ogsaa han da maa have opgivet Haabet om at udføre sit Anslag. Da Absalon nu rygtede sit Ærende, og talde med Iver sin Frændes Sag, lod Kongen, som ingen Ting var, og lovede at lønne <em>Carl</em> af sin egen Lomme, saalænge til der traf sig en god Leilighed at faae ham befordret. Men kort efter, da Kongen havde bivaanet Gudstjenesten i <em>Roskilde Dom-Kirke,</em> og havde ladet sit Følge gaae hjem, bad han Absalon blive tilstæde, og fremkaldte derpaa Anklageren, at han i Begges Paahør skulde gjentage sin Beretning. Over denne Befaling blev han blodrød i hele sit Ansigt, stod og stammede, og kunde ikke faae et Ord frem; thi han var bange for Absalon, som han vidste var i Slægt med <em>Knuds</em> Sønner; men Kongen, som strax gjættede, hvad der bandt hans Tunge, løste den da ogsaa strax, ved at sige: vær Du kun ikke bange for Absalon, thi han er tro som Guld, og jeg er vis paa at hans Kjærlighed til mig er stærk nok til endog at overdøve Blodets Røst. Nu tog da Gubben Mod til sig, og fortalde trøstig, hvordan hele Sammenhængen var med Anslaget, fra Først til Sidst; men glemde dog naturligviis ikke at bemærke, at han var kun et Bud, som rygtede sit Ærende, og vidste selv ingen Rede til Sagen.</p>
		<p>Derpaa lod Kongen ham gaae til Side, og begyndte, med et dybt Suk, at klage sin Nød for Absalon, sigende: er det ikke dog forskrækkeligt, at mine egne Frænder, trods Blodets Røst, og trods alt det Gode, jeg har gjort dem, dog bliver ved at staae mig efter Livet. Hvad skal jeg arme Mand nu gjøre? Lader jeg, som jeg ingen Ting vidste, da udsætter jeg mig jo selv, omringet af saa mægtige Efterstræbere, for at stikkes af Slangen, jeg nærer i min Barm. Gaaer jeg derimod hen og straffer Misdæderne, førend endnu deres Skarnagtighed er blevet meer end enkelte vitterligt, da seer det ud, som jeg selv havde digtet det Hele for at styrte uskyldige Mennesker i Ulykke, og Man vil da skrige mig ud for et Umenneske, som raser mod sit eget Kjød og Blod, og ødelægger, under allehaande Paaskud, hele sin Slægt, fordi dens Glands er ham en Torn i Øiet. Medens saaledes Omsorg for mit Liv tilskynder mig at haste, byder Omhug for mit Rygte mig at nøle, og hvad jeg skal vælge, hvad Vei jeg skal gaae mellem disse Afgrunde, hvor Skammen paa den ene og Skaden paa den anden Side truer, det veed, det kan jeg ikke vide. Kun det veed jeg, at før jeg skulde forhaste mig paa Misdæderne, vilde jeg langt heller falde for dem, naar det var dermed gjort; men hvor mange Andre maatte ikke jeg drage med mig i Graven! Jeg seer for mine Øine Børn og Venner ynkelig svømme i Blod, Borger-Krig rase, Fiender husere, Fædrenelandet i Bund og Grund ødelagt og fordærvet!</p>
		<p>Saa lød, under bange Suk, Kongens Klage i et kort Begreb, og han bad nu Absalon raade, hvad ham syndes bedst!</p>
		<p>Absalon svarede da, at han var aldeles enig med Kongen, om, at det vilde være ligesaa farligt for hans Rygte at forhaste sig i denne Sag, som det kunde være for hans Sikkerhed at tøve, og derfor kunde han overlade Straffen til vor Herre, hvem det var ligesaalet at aabenbare Skarnstykket, som han havde viist, det var ham at forhindre det, og ret længe kunde en Sag, hvori der var saa mange Medvidere, umuelig blive dulgt. Det var, tilføiede han, efter hans Mening, ikke værdt at forstærke Liv-Vagten, men vel at anbefale Drabanterne mere Paapassenhed, saa de aldrig lagde deres Rustning fra sig, men var bestandig paa deres Post, ligesaavel om Dagen som om Natten; thi da vilde det sikkert slaae Nogle af de Sammensvorne, at de var forraadte, og derved kunde saa i en Hast det Hele komme op. Det Raad hugede Kongen.</p>
		<p>Siden, da Kong Valdemar reiste fra <em>Roskilde,</em> og havde Absalon med sig, kom <em>Carl</em> til Denne igjen, og bad ham minde Kongen om hans Ansøgning, som han da ogsaa gjorde, og fik til Svar, at vel gav Man sjelden dem Lehn, der vilde takke med Bane-Saar, ligesom Man ogsaa vist nok maatte forundre sig over, hvor drevne somme Folk var i at holde gode Miner, med Skjelmen bag Øret; men ikke desmindre skulde den skjelmske Drabant dog nok faae et Lehn, saasnart han kom over til <em>Jylland,</em> hvor Folket udentvivl var ham bedst tilpas. Da Absalon kom til <em>Carl</em> med den Efterretning, blev han saa fornøiet, at han ikke vidste hvad Been han vilde staae paa, eller hvordan han skulde skabe sig, for ret at udtrykke sin Glæde og Taknemmelighed; men al den Overgivenhed kom dog nok ikke nær saameget af Løftet paa Lehnet, som af Haab om at kunne iværksætte Snigmordet, da det lod til, at Kongen slet ikke havde mærket Uraad. Han, tilligemed hans Broder <em>Knud,</em> reiste nu over til <em>Ribe,</em> for at møde deres Morbroder <em>Æskild,</em> der just nu, til Søes, var kommet tilbage fra Frankerig, og det syndes meget naturligt; men <em>Bent,</em> deres Halvbroder paa Faders Side, født af en Frille, blev i Kongens Gaard, og med ham gik det underligt til. Havde <em>Bent</em> kun været saa troe som han var brav, da havde han været Guld værd, thi han var en drabelig Kæmpe; men nu hændte der sig, et Par Dage efterat Kongen var kommet til <em>Fyen,</em> Noget, som viiste, hvad Moders Barn han var. Kongen sad nemlig til Bords for aabne Døre, og <em>Bent</em> sad hos, og havde trukket sin Kniv ud, for at bruge under Maaltidet; men, hvad enten han nu var kjed af at skjule Skalken, eller Fanden foer i ham, saa lod han Maden staae, klemde Kniven fast i Haanden, og gjorde allehaande Fagter med den, som om han vilde øve sig i at give Stød, saa hist, og saa her. Snart skjulde han Kniven i sin Barm, og snart trak han den atter frem, og immer holdt han Øie med Kongen, som om det var ham, han vilde til Livs. Saaledes sad han da, og skabede sig som en gal Mand, indtil <em>Knuds</em> Kjæreste <em>Gjertrud</em> gav sig til at græde, og bad <em>Valdemar</em> dog vende sine Øine derhen, hvorpaa Kongen vinkede ad <em>Niels</em> <em>Drost</em><em>,</em> pegede paa <em>Bent,</em> og hviskede til ham, at naar Man stod fra Bordet, maatte han være ved Haanden, og tage imod Karlen, hvis han skulde prøve paa at gjøre en Ulykke. Da Bent nu saae, at baade Kongens og alle Folks Øine studsende vogtede paa ham, stak han endelig sin Kniv i Skeden; men nu var da, ved hans Hidsighed, Forræderiet opdaget, og det, efter mine Tanker, ved den samme Almagts-Haand, som havde forhindret Misgjerningen. </p>
		<p>Kongen fortrød nu, ikke før at have fulgt Absalons Raad, og kaldte derfor strax sine Drabanter, hvoriblandt da ogsaa <em>Bent,</em> ind i sit Sengkammer, og bad dem være belavede paa en Kundgjørelse, som han vidste vilde baade harme og bedrøve dem, thi den angik Noget, som det var tungt at tale om, men grueligt at tie med, og som, naar det blev alle vitterligt, maatte være et Hjerte-Stød for alle hans Venner, og smerte dem i samme Grad, som de var ham hengivne. Ikke paa nogen blot Mistanke, men efter Medvideres Udsagn, og visse ubedragelige Spor, kundgjorde han dem nemlig herved, at der var stemplet imod hans Liv, og det med Folk i Spidsen, som han hidtil især havde forladt sig paa. Han vilde imidlertid Ingen nævne, eller sigte, men heller give de Skyldige Tid til at besinde sig. Derimod maatte han paaminde sine Drabanter om, herefter, med anderledes Nidkjærhed, end hidindtil, at passe deres Dont: ikke, som før saa tit, løbe hver sine Veie, men følge ham i Hælene hvor han gik, og altid have deres Sværd ved Siden; kort sagt: Enhver som meende ham det ærligt, skulde vaage saa ængstelig over hans Sikkerhed, som om alle de Andres Troskab var ham mistænkelig. Hermed, sagde Kongen, vilde han dog ingenlunde skjære dem alle over een Kam, da han godt vidste, der var i det Mindste Nogle iblandt dem, som, naar det gjaldt, gjerne lod deres Liv for ham.</p>
		<p>Drabanterne kappedes nu om at bevidne deres Troskab, og forlangde med Heftighed at høre Medvidernes Udsagn, da de saa snart skulde knække Halsen paa Forræderne, og hverken af Frændskab, Vild eller Venskab lade sig hindre fra at give dem deres Livsbrød, som havde vovet at tørste efter Konge-Blod. Men dertil svarede Kongen, at de maatte ikke forlange videre Angivelse, men være fornøiede med deres egen gode Samvittighed, og saaledes nødte han dem da med Sagtmodighed til at slaae Vand i Blodet og dæmpe den brændende Lyst de havde til at bevise deres Uskyldighed.</p>
		<p>Nu troede <em>Bent</em> sikkert, at Nogle af Medviderne maatte have røbet Hemmeligheden, og at de Vink om Naade, der syndes at ligge i Kongens tvetydige Ord, var kun et Kneeb af ham, for at gjøre de Sammensvorne trygge, saa han des nemmere kunde forraske dem. Han skikkede derfor strax Bud til <em>Maagens,</em> og lod ham vide, at Sammenrottelsen var opdaget, medens han selv rømde over til <em>Jylland:</em> og det saa hovedkulds, at han lod næsten hele sin Rustning i Stikken. Det var Tegn nok til, at han havde en ond Samvittighed, siden han var saa bange for at stole paa Kongens Naade.</p>
		<p>Saasnart <em>Maagens</em> fik Budet, reiste han strax, den næste Nat, til <em>Lybek,</em> og derfra til Hertug <em>Hendrik,</em> hos hvem han tog Tieneste.</p>
		<p><em>Carl</em> og <em>Knud</em> forlod, paa Bents Efterretning, hemmelig <em>Ribe,</em> og reiste til <em>Randers,</em> hvor de satte sig paa et Skib, og seilede over til deres Frænde: Hertug <em>Børge</em> i Gothland. Det var da ogsaa aabenbar blot den onde Samvittighed, der forskrækkede dem, og gjorde dem fredløse.</p>
		<p>Da <em>Æskild</em> hørde, at hans Daatter-Sønner var rømt ud af Riget, blev han, af Sorg og Elendighed, baade over dem og sig selv, ligesom rørt paa Tungen, saa Maalet gik næsten reent fra ham. Han gjorde imidlertid dog Kongen sin Opvartning i <em>Viborg,</em> og blev modtoget med det mildeste Ansigt af Verden, thi Kongen vilde paa ingen Maade lade sig mærke med at Ærke-Bispens <em>Hjemkomst</em> faldt ham mistænkelig. Dog, var Kongen klog, saa var Bispen heller ingen Tosse; thi for at undgaae al muelig Mistanke, indlagde han ikke engang et godt Ord for sine Børnebørn, thi han vidste nok, at havde han bedt for dem, vilde det blevet anseet for et Tegn til, at han selv havde været i Ledtog med dem, og hvor Man saa let kan faae Skam for sin Mund, tænkde han, er det bedst at holde Tand for Tunge. Da han siden kom over til <em>Skaane,</em> fik han, ved Lægernes Hjelp, fuldkommen sit Mæle igjen, saa dersom hans Sind havde været ligesaa let at helbrede, som hans Legeme, vilde han snart faaet Bod for sin Vaande; men det var langt fra, thi han elskede sine Daatter-Sønner høiere end sig selv, og kunde derfor umuelig være glad, da det gik dem saa ilde.</p>
		<p>Imidlertid havde <em>Maagens</em> bedt Hertug <em>Hendrik</em> om at skrive for ham til Kongen; men tog sig vel i Agt for at sige ham Aarsagen til sin Landflygtighed, thi det skammede han sig ved at være bekjendt. <em>Hendrik,</em> som fandt, det var Synd andet end at hjelpe paa en landflygtig Mand, skrev da ogsaa virkelig et Brev til Kong <em>Valdemar,</em> hvori han bad ham tage <em>Maagens</em> til Naade, hvorpaa Kongen, som fandt, det var en Sag, der bedre lod sig behandle mundtlig end skriftlig, skikkede <em>Hendrik Drost,</em> som kunde overmaade godt Tydsk, ud til <em>Sachsen</em> for at melde Hertugen, at <em>Maagens</em> var en Landsforræder. Da <em>Maagens</em> hørde det, beed han Hovedet af Skam, og var fræk nok til at paastaae, det var lutter Løgn, og jeg er strax villig til, sagde han, i en Tvekamp at bevise min Uskyldighed. Listigt nok var Forræderiet udtænkt, og intet Under da, at Ophavsmanden vidste godt at besmykke sin Sag; men det hjalp ham ikke, thi Gesandten svarede, at han var ikke udskikket for i fremmede Lande med Staal at bevise Beskyldningens Sandhed, men kun for at stævne den Anklagede til at møde for Kongens Domstol, og der, om han kunde, paa lovlig Maade fralægge sig Beskyldningen. Paa hvad Maade, spurgde Hertugen, skal Man da, efter Danske Lov, frie sig fra en slig Beskyldning? Ved <em>Jernbyrd,</em> svarede Gesandten. Hertugen spurgde nu <em>Maagens,</em> om han var saa sikker i sin Sag, at han turde underkaste sig en saadan Prøve? men fik til Svar, at Jernbyrd var et meget tvetydigt Beviis, da Udfaldet langt tiere var et blot Lykketræf end en Guds Dom, thi det havde som oftest fældet de Uskyldige og friet de Skyldige, og hvem kunde heller troe, at vor Herre skulde være saa øm over usle Mennesker, at han, blot for at føie dem, vilde forandre Naturens Love, og gjøre Mirakler hver anden Stund. Det Svar fandt, iblandt Andre, Hertugen mistænkeligt, og spurgde: hvad Hjelp han vel meende, at den kunde vente sig af ham, som ikke, paa den Maade, hans eget Lands Love tilholdt, kunde fralægge sig en saadan Forbrydelse? Det smagde <em>Maagens</em> noget paa, og vidste enstund ikke ret, hvad han skulde svare; men endelig, da han betænkde, at Hertugen neppe længer undte ham Fristed, tilbød han at indfinde sig hos Kongen, naar han, ihvad Udfald Sagen end for Resten fik, kunde være sikker paa at slippe heelskindet. Dertil svarede Drosten, at det turde han godt love for, aldenstund der i Danske Lov tilstodes hvem der dømdes fra Livet, Frist til at rømme Landet, saa der blev Ingen taget af Dage over Hals og Hoved. Den Sikkerhed vilde Maagens imidlertid ikke nøies med, men nævnede derimod <em>Absalon,</em> som den Eneste, hvis Ord var ham tilstrækkelig Borgen; og da Kong Valdemar fik det at vide, skrev han strax ud til Hertugen, at <em>Maagens,</em> paa <em>Absalons</em> Regning, skulde have Lov til baade at komme og at fare med Fred. Maagens gav sig nu strax paa Vei, og kom førend Konge-Brevet, som skulde melde ham, saa det var Absalon et meget uventet Besøg, indtil han fik Kongens Brev; men saasnart det var indtruffet, lod han det være sin eneste Sorg med gode Løfter at sætte Mod i Maagens. Det lykkedes ham ogsaa virkelig, saa Maagens, med Absalon i Baghaanden, troede at være skudfrie, og vovede sig endogsaa hjem, for at gjøre de fornødne Anstalter til sin Jydske Reise, thi Kongen havde stævnet ham til at møde i <em>Aarhus.</em> Den Frimodighed gik imidlertid snart over Styr, da han spurgde, at to forræderiske Breve, han havde ladet skrive, var blevet opsnappet af Vei-Fogederne og befandt sig nu i Kongens Hænder. Vel hittede han strax paa en Udflugt og lod udsprede, at hans Haandskriver var kommet for Skade og havde tabt hans Signet, som hans Avindsmænd nu maatte have fundet, og misbrugt til falske Breve, ja, den Løgn trykkede han endog i <em>Absalon;</em> men hvor god en Samvittighed han havde, det saae Man, da det lakkede ad Tiden, hans Sag skulde for; thi vel gav han sig paa Vei med tvende Skibe, men da han kom til Absalon, hvem han fandt omringet af alle de Store fra <em>Sælland</em> og <em>Skaane,</em> lignede han sig slet ikke selv, saa drabelig en Helt, som han før havde været, men rystede som et Espe-Løv, og svor paa, at Man maatte sige, hvad Man vilde, saa skulde Man dog aldrig faae ham over til <em>Jylland;</em> thi han troede Ingen til at kunne vogte ham for Kongen, allerhelst, da han havde været saa ulykkelig at miste sit Signet, som han vidste, onde Mennesker havde faaet Fingre paa, og betjent dem af til at forseigle falske Breve og flye Kongen. Da Absalon imidlertid hellig forsikkrede, at om han endogsaa selv gik til Bekjendelse, skulde der dog ikke skee ham mindste Overlast, tog han dog forsaavidt Mod til sig, at han fulgde Troppen, og kom til <em>Vibye,</em> hvor Absalon, i hele den Danske Adels Nærværelse, forestillede ham for Kongen, uden at han dog fik Lov til at komme til Taffels; thi at lade ham være sin Gjæst, fandt Kongen, vilde være det Samme, som at tage ham til Naade. </p>
		<p>Næste Dag, paa Thinget, bebreidede Kongen <em>Maagens</em> hans sorte Utaknemmelighed, efter saamange Naades-Beviisninger, sigtede ham for Majestæts-Forbrydelse, og paastod at han havde fældet sig selv, ved at rømme ud af Landet; thi da Ingen havde gjort ham Noget, maatte det nødvendig være Samvittigheden der havde slaaet ham. Dertil svarede <em>Maagens,</em> at han var ikke flygtet fordi han kjendte sig skyldig, men fordi Kongen, efter <em>Bents</em> Sigende, havde ladet Trudsler falde imod ham, hvorfor han fandt det raadeligst at undvige, til han kom efter, hvoraf Mistanken reiste sig. I Øvrigt, sagde han, kunde han endnu slet ikke begribe, hvorledes Kongen, paa en Mistanke, som var grebet i Luften, kunde faae i Sinde at forfølge en Frænde, hvem han altid havde viist al muelig Godhed.</p>
		<p>Ja, svarede Kongen, jo mere Godhed jeg har viist dig, des skammeligere er det, at du vilde lønne mig saa ilde og staae mig efter Livet, og nu trak han Brevene frem, baade det aabne og det sammenlagte, som begge havde Seigl under, og blev nu, efter Kongens Befaling, ved de tilstædeværende Bisper baarne omkring, for at Folk skulde see, om det ikke ganske rigtig var <em>Maagenses</em> eget Seigl, der var under. Da nu Aalle med een Mund erklærede, at Seiglet var ægte, lod Kongen Brevene læse op, og her hørde Man da, at det Aabne var stilet til <em>Skaaningerne,</em> og lød paa, at de skulde slaae dem sammen, og gjøre Opstand imod Kongen, for den Vold og Undertrykkelse, baade den Ene og den Anden maatte lide af ham; saa vilde <em>Maagens</em> stille sig i Spidsen, og sætte dem igjen i Frihed. Det lukte Brev var til <em>Knud</em> og <em>Carl,</em> som <em>Maagens</em> æggede til at stifte Oprør i <em>Skaane,</em> medens han gjorde ligesaa i <em>Jylland,</em> thi naar Man saaledes afskar Kongen al Forstærkning fra disse Rigets største Landskaber, vilde Magten strax være fra ham.</p>
		<p>Da nu Brevene var oplæste, ventede Man, at <em>Maagens</em> vilde taget til Gienmæle; men han taug bomstille, stod som en Støtte, og kunde ikke faae et Ord frem, som da heller ikke behøvedes for at sige hvor forstyrret han var, thi det kunde Man læse i hans Ansigt.</p>
		<p>Hvo som tier, han samtykker, siger Ordsproget, og det vilde her udentvivl slaaet til, havde den kloge <em>Absalon</em> ei lagt sig derimellem, og spurgt: hvor Nogen kunde finde det forunderligt, at <em>Maagens</em> studsede ved slige splinternye Beskyldninger, og tog sig Betænknings-Tid, for at blive enig med sig selv, om hvad han skulde svare! Tvertimod, sagde Absalon, skal det tillades ham at gaae til Side, med hvilke af sine Venner, han vil, og raadføre sig med dem om Svaret, han vilde give. Nu syndes Maagens, der faldt ham en Steen fra Hjertet, saa han fandt, der var endnu Haab om at gjendrive Beskyldningen, hvorfor han da ogsaa strax imodtog Fristen, og gik til Side med <em>Absalon,</em> og med Biskop <em>Tyge</em> fra <em>Vendsyssel,</em> som havde været Hofpræst hos hans Fader: <em>Erik Lam,</em> hvis Gunst han ogsaa kunde takke for sin Bispe-Stol. Af den Aarsag bar <em>Tyge</em> særdeles megen Godhed for <em>Maagens,</em> men kunde nu ikke andet end med Smerte gjøre ham mange Bebreidelser for det Nidings-Værk han havde havt i Sinde. Vel paastod <em>Maagens</em> endnu, at Brevene var falske, men det sagde <em>Tyge</em> ham reent ud, var kun en tom Udflugt, thi baade var det øiensynlig <em>Lambert</em> Skrivers egen Haand, og den Skrive-Maade, han altid pleiede at bruge. Det Samme sagde <em>Absalon,</em> og nu blev da <em>Maagens</em> ligesom reent fortvivlet, saa han skjælvende spurgde, om de da meende det var raadeligt at gaae til Bekjendelse. Dertil svarede <em>Absalon,</em> at skjøndt vel bekjendt var halv forladt, burde han dog ikke gjøre det Skridt, førend han var Naaden vis, og nu skulde han kun først see til at forvinde Skrækken, og saa, enten selv eller ved En af sine Venner, rask forlange Udsættelse til i Morgen, for at samle Kræfter til at gaae Pinen igjennem. Som sagt, saa gjort, og Udsættelsen bevilgedes, men da nu hele Adelen om Aftenen gjorde Kongen Selskab ud til den hovedrige <em>Unnas</em> Gaard, var <em>Maagens</em> dog meget uroelig, og overhængde Absalon underveis, om at sige ham, hvordan han skulde møde Beskyldningerne? Absalon svarede, at hvordan han vendte sig, vilde han dog neppe kunne redde baade Æren og Skindet; thi at gjendrive en Sigtelse, der havde saa meget for sig, vilde falde vanskeligt, og dog lod det heller ikke kjønt at opgive Forsvaret, ligesom da ogsaa Bekjendelse paa det Uvisse havde bragt mangen Mand til Galgen. Saaledes vilde den sanddrue Herre heller lade som han ingen Ting vidste, end gjøre sig klogere end han var, ved i saa tvivlsom en Sag at sige noget Bestemt. Da <em>Maagens</em> derpaa yttrede, at naar han turde vente Tilgivelse, vilde han gjerne gaae til Sandheds Bekjendelse, erklærede Absalon, at han i alt Fald trøstig kunde betroe ham hvad Hemmeligheder han vilde, da Kongen vist ikke af ham skulde faae mindste Nys derom. <em>Maagens</em> vilde nu strax begyndt at fortælle Sammenrottelsen fra Først til Sidst, men Absalon, som ikke vilde have, det skulde være som et Skriftemaal for Præsten, bad ham først kalde <em>Sune</em> og <em>Æsbern</em> til, som begge To var Mænd, der kunde holde reen Mund med hvad der betroedes dem i Hemmelighed. Da saa det var skeet, og de havde givet Absalon deres Haand paa, at de aldrig, uden hans Tilladelse, vilde tale et Ord om Hemmeligheden, saa begyndte <em>Maagens</em> lige fra Roden af, og aabenbarede den hele Sammenhæng, hvorved det da kom op, at der var Fleer indviklede i Sagen, end de, der ved at rømme havde røbet dem selv, og Fleer end Kongen tænkde, thi han forklarede at baade <em>Æskild Æskersøn</em> og <em>Christiern Svennsøn</em> var i Ledtog med, saavelsom ogsaa, at <em>Christierns</em> Broder, Domprovst <em>Æsger</em> i <em>Lund</em> havde, om just ikke været Medlem, saa dog Medvider i Sammensværgelsen. </p>
		<p>Da Man derpaa kom i Huus, greeb <em>Absalon, Sune</em> og <em>Æsbern</em> det første beleilige Øieblik til at blive ene med Kongen, og da det var lykkedes, bad Absalon ham i Tide at betænke, hvordan Sagen med Maagens paa bedste Maade kunde blive afgjort. At bevise Forræderiet, sagde han, vil altid falde vanskeligt, <em>Maagens</em> vil sagtens finde det raadeligst, at tie med sig selv, og bliver han saa frikjendt, vil Folk troe, han er uskyldig. Men sæt endogsaa, Man fik ham til at bekjende og straffede ham, saa vilde hans Medskyldige kun lee ad hans Eenfoldighed, og vel vogte sig for at følge hans Exempel. Desaarsag var det nok bedst, at lade Naade gaae for Ret, og derved aflokke ham frivillig Bekjendelse.</p>
		<p>Det Forslag fandt Kongens Bifald, og da han nu, Dagen efter, paa Thinge spurgde <em>Maagens,</em> hvad han nu, efter modent Overlæg, havde at svare, fortalde Denne, uden al Skamfuldhed, den hele Sag, fra Først til Sidst, med alle Omstændigheder, og nævnede ikke blot sine Medskyldige, men ogsaa Tid og Sted, saa Man kunde høre, det var ingen Løgn. Han sluttede med den Erklæring, at det nødvendig maatte have været et besynderligt Guds Forsyn, der havde vaaget over Kongen, da det umueligt kunde være blot et Træf, at han var undgaaet alle de Snarer, som af Frænder og Fortroelige saa listig var lagt for ham, at han for menneskelige Øine maatte synes uden Redning forloren.</p>
		<p>Med disse Ord kastede <em>Maagens</em> sig næsegrus ned for Kongens Fødder, og bad sukkende om Naade.</p>
		<p>For gammelt Venskabs Skyld bød Kongen ham staae op, men overøste ham dog med Bebreidelser, og sagde: jeg synes dog, du maatte have skammet dig ved at ville forraade mig, som har elsket dig fra din første Ungdom af, og hvad du dog vel kunde huske, skjænkede dig i <em>Grathe-Krigens</em> Dage ikke blot Livet, men endog større Magt og Værdighed, end du før havde havt, saa jeg, for Frændskabs Skyld ikke blot benaadede men ophøiede dig; og dog har du nu lønnet mig saa ilde og paa den allerskammeligste Maade brudt din Troskabs-Eed!</p>
		<p>Det lod for Resten, som Kongen neppe kunde tiltroe <em>Maagens</em> den sorte Utaknemmelighed; thi uagtet han havde hørt hans egen Bekjendelse, spurgde han ham dog nok engang, om han virkelig havde havt i Sinde at stjæle Livet af ham? Dertil svarede <em>Maagens,</em> at til at dræbe Kongen havde han hverken manglet Mod eller Midler eller nogen Ting, undtagen Guds Tilladelse, og dette kjække Svar hugede Kongen saa godt, at han benaadede Maagens, men føiede dog til, at han ikke vilde have ham om sig, for ikke at friste ham til at begynde, hvor han slap. Derhos forbød han ham ogsaa al hemmelig Forbindelse med <em>Knud</em> og <em>Carl,</em> og formanede ham endelig til, dog at lade et Forsæt fare, hvis Udførelse han saae, Guds Almagts Haand saa bestandig havde forhindret! <em>Maagens</em> svarede at dersom han igjen blev en Forræder, vilde han kjende sig selv al Kongelig Naade uværdig, og ei engang vove at bede for sig. </p>
		<p>Da nu <em>Maagens,</em> efter Kongens Befaling, havde søgt sit gamle Sæde, var <em>Christiern Svennsøn,</em> som vidste af ingen Ting, saa uheldig at komme ind, og blev paa Timen sigtet af Kongen i de haardeste Udtryk. Da Man imidlertid sagde ham, at han var angivet af sin Medskyldige, vidste han ikke Noget at sige til sit Forsvar, og bad om Naade, som han da ogsaa fik, og beholdt baade Liv og Gods, men skulde dog rømme Landet for ei saa let at komme paa Spil en anden Gang. I Sandhed en læmpfældig Straf for en troløs Svend, som ved sin Misgjerning unægtelig havde fortjent at klæde Steile og Hjul.</p>
		<p>Da nu Herredagen hermed var sluttet, og <em>Maagens</em> var reist hjem til Fyen, tog Kongen, efter gammel Skik, over til en Øe der er ligesom en stor Dyre-Have, for at følge Jagten, og her fik han Besøg af Biskop <em>Absalon</em> og Provst <em>Æsger,</em> som paa Ærke-Bispens Vegne vilde bede for hans Daatter-Sønner, at de maatte blive benaadede ligesaavel som <em>Maagens;</em> men Kongen var ubevægelig, og spurgde tilsidst <em>Æsger,</em> om han ikke selv havde været i Ledtog med? Dertil svarede <em>Æsger:</em> nei, han havde været ganske udenfor det; thi vel havde han vidst, hvad der var i Gjære, men havde kun tiet dermed, fordi han skammede sig ved at aabenbare hvad der i Hemmelighed var ham betroet, og ingenlunde af Avind til Kongen. Den Bekjendelse voldte ham imidlertid siden en langvarig Landflygtighed, og da Ærke-Bispen hørde, hvor haanlig Kongen havde affærdiget hans Sendebud, ærgrede han sig den ene Sygdom paa Halsen efter den Anden, saa han maatte saa godt som ligge til Sengs den hele Vinter.</p>
		<p>Næste Foraar havde Kong <em>Valdemar</em> de Store baade fra Dannemark og Sverrig til Gjæst, i Anledning af sin Daatters Bryllup, og, saasnart den Stads var forbi, havde Ærke-Bispen en Samtale med Kongen under fire Øine, som da begyndte med, at <em>Æskild</em> sagde, han havde en Hemmelighed, han vilde betroe Kongen, men bad indstændig, at det, indtil Videre, maatte blive imellem dem! Efter saa omtrent at have faaet Løfte herpaa, erklærede han at have længe havt Lyst til at nedlægge sit Embede, da det, ved Alderens Tiltagelse, faldt ham alt for besværligt, og han desuden havde bestemt, førend han gik ud af Verden, selv at nedstige fra Høiheden og tage Munke-Kappen. Med særdeles Venskabelighed, i Munden, fraraadte Kongen ham dette hans Forsæt, og anmærkede, at der i alt Fald behøvedes Pavelig Tilladelse; men dertil svarede Ærke-Bispen, at den havde han allerede, med det Tillæg, selv at maatte bestemme sin Eftermand, hvem han da ogsaa, for at Embedet ei skulde staae ledigt, havde, som det Romerske Sædes Legat, Fuldmagt til at indsætte. Vel fattede nu Kongen, ved disse Ord, en Slags Mistanke om, at <em>Æskild</em> vilde udnævne Provst <em>Æsger</em> til sin Eftermand, men da han betænkde, at <em>Knud</em> og <em>Carl,</em> hvis de begyndte paa noget Nyt, upaatvivlelig vilde finde megen Understøttelse hos deres Morbroder, fandt han, det kunde være ret godt at skifte Ærkebisp, og gav derfor, efter lang, og, som det skulde lade, kjærlig Modstand, sit Minde dertil, med de Ord, at hvad Paven, som Kirkens Overhoved, vilde have frem, kunde han jo rigtig nok ikke forhindre. </p>
		<p>Det laae nu <em>Æskild</em> meget paa Hjerte, at hans Aftakkelse kunde skee i en høitidelig Forsamling af Rigets Bisper, og førend Kongen reiste fra Byen, indfandt han sig derfor hos ham, med den indstændige Begjæring, at han vilde komme igjen om en Maaned, og tage Bisperne med sig, for at de kunde være tilstæde saavel ved hans Aftakkelse, som ved Valget af hans Eftermand; men Sagen maatte holdes ganske hemmelig, for at Ingen, af Frygt for at blive Manden, skulde holde sig tilbage.</p>
		<p>Da nu Kongen havde føiet ham heri, berammede Ærke-Bispen et stort Bonde-Thing omtrent til samme Tid, og holdt der en Tale til Folket, hvori han takkede sine Undersaatter for den almindelige Yndest hvormed de havde belønnet hans inderlige Kjærlighed til dem, i hans Høiheds Dage! Dernæst tilkjendegav han dem sit Forsæt, at nedlægge sit Embede, til hvis Bestyrelse han nu i sin høie Alderdom ei længer fandt sig dygtig! Hidindtil, sagde han, har jeg med gudelig Hug baaret Omsorg for Eder, men nu herefter maa jeg lade Herren sørge, men i det jeg herved løser mine Tjenere fra den Troskabs-Eed, de have svoret mig, maa jeg bede dem om Forladelse for hvad min Skyld kan være, ligesom og jeg forlader mine Skyldnere; kommer mig Alle, efter min Bortgang, kjærlig ihu i Eders Bønner, saa vist som I skal ogsaa altid være indsluttede i mine! Dette og meget Andet sagde han med saa bevægelige Ord, at hele Forsamlingen henflød i Taarer.</p>
		<p>Strax efterat Thinget var opløst, kom <em>Absalon</em> tilbage fra <em>Sælland,</em> og tog, paa Ærke-Bispens indstændige Forlangende, som havde sendt sine egne Heste efter ham, ind i Bispe-Gaarden. Da han nu spurgde <em>Æskild,</em> hvorfor han saa bitterlig vilde bedrøve Almuen, fik han til Svar, at deels Alderdommen og deels hans Daatter-Sønners Landflygtighed havde gjort ham aldeles kjed ad sit Embede, hvortil kom, at han for mange Aar siden havde lovet Abbed <em>Bernhard</em> i <em>Klarendal,</em> engang af egen Drift at nedlægge Bispe-Staven, og slaae sig aldeles fra Verden. </p>
		<p>Næste Dag, om Morgenen tidlig, da alle Bisperne var forsamlede i <em>Sanct Laurentii</em> Kirke, lod Ærke-Bispen tage Alter-Tøiet ud af Vaaben-Huset og vise frem, for at alle Folk skulde see, hvor rundelig han havde begavet Kirken, saa den var anderledes rigt udstyret nu, end i forrige Tider. Da nu Dette laae for Alles Øine, holdt han en Tale, hvori han sukkende bemærkede, med hvormegen faderlig Omhug han havde vaaget over Fred og Stadighed blandt sine Undergivne, hvor mange Farer og Gjenvordigheder han, som Biskop, alle sine Dage, havde havt at kjæmpe med, og hvorledes han endelig nu, for Alderdoms Svaghed, saae sig nødt til at nedlægge sit Embede.</p>
		<p>Kongen tog, som det sig burde, Svaret, gav ham det Skudsmaal, at, uagtet han jævnlig havde ligget i Strid med Kongerne, havde han dog priselig forestaaet sit Embede, yttrede sin Mishag med at han vilde nedlægge det nu, i Alderdommen, da Ingen længer kunde troe, han havde Ondt i Sinde, og opfordrede ham endelig til at erklære, om han gjorde dette Skridt af egen Drift, eller om Kongen havde tvunget ham dertil?</p>
		<p>Da udstrakde <em>Æskild</em> sine Hænder mod Alteret, og kaldte sværgende Helligdommen til Vidne paa, at han hverken af Had til Kongen, eller tvunget ved nogen Fornærmelse af ham, men blot af Lede til den forfængelige og Tragten efter den stedsevarende Ære, havde fattet det Forsæt han nu udførde.</p>
		<p>Dette Svar var Kongen særdeles kjært; thi denne høitidelige Erklæring af Bispens egen Mund vilde han have for Eftersnaks og onde Tungers Skyld.</p>
		<p>Fremdeles spurgde Kongen, om den verdslige Arm nogensinde havde skaanet dem, som Kirken bandlyste, og, paa Biskoppens Svar, at intet Saadant havde fundet Sted, erklærede han, at nu var der en stor Steen lettet af hans Hjerte, da han nemlig havde været bange for at Ærke-Bispens pludselige Afskeed skulde af Adskillige i Smug blevet ham lagt til Last.</p>
		<p>Da Kongen bestandig havde erklæret, at uden Roms Forlov var Nedlæggelsen ugyldig, blev nu Pavens Brev taget frem og lydelig oplæst, hvori der stod, at vel havde hans Hellighed længe afslaaet den <em>Lundiske</em> Erkebisps Ansøgning om sin Afsked, fordi han vidste hvor særdeles vel Stiftet var tjent med ham, men havde dog nu, i Betragtning af hans høie Alder og idelige Svagheder, omsider opfyldt hans indstændige Bøn og Begjæring.</p>
		<p>Efterat nu Kongen havde erklæret, at herimod var Intet at indvende, stod Ærke-Bispen op, lagde Ringen og Staven, som sine ypperste Værdigheds-Tegn, paa Høi-Alteret, og frasagde sig dermed høitidelig sit Embede; en Handling der saa dybt bevægede de Tilstædeværende, at Man saae Graad paa Alles Kinder og hørde Kirken gjenlyde af Suk, der klang som Knur.</p>
		<p>Kongen bad nu <em>Æskild,</em> som den der nøiest kjendte Rigets Geistlighed, at udpege sin Eftermand, og, med Taksigelse til Kongen for hans gudelige Omhug, kom <em>Æskild</em> derpaa frem med det andet Pave-Brev, der gav ham Fuldmagt til, som det Romerske Sædes Legat, at beskikke en ny Ærke-Biskop i sit Sted; men saasnart det var læst, erklærede han, ingen Brug at ville gjøre af denne Pavelige Naade, men overlade Kaaret til dem, der pleiede at vælge. Thi, sagde han, før jeg skulde krænke Andres Ret, vil jeg hellere bortgive min, at Man ikke skal sige, jeg selv tilsidst betog den Kirke sin Frihed, for hvis Ære jeg saa længe streed.</p>
		<p>Da nu imidlertid baade Kannikerne bad ham sige Kongen sin Mening, og Kongen, paa Almuens Vegne, for hvis Fuldmægtig han udgav sig, stemmede for en Udnævnelse, istedenfor egenligt Valg, beklagede <em>Æskild,</em> at det var ham umueligt her at tækkes baade Gud og Menneskene; thi, sagde han, undlader jeg nu at nævne den Mand, som jeg veed er bedst skikket til Embedet, da fortørner jeg min Gud; nævner jeg derimod en Saadan, som ikke blot er øvet i Forretningerne, og har hidindtil med Æren beklædt en anden Bispe-Stol, men som tillige pleier at gaae i Ilden for Fædernelandet, da saarer jeg derved en elsket Ven og Frænde, hvem jeg veed, den Ophøielse vil være høist ubehagelig. Alle Folk mærkede nu godt, hvem han sigtede til, og raabde blot paa Navnet. Velan, sagde <em>Æskild,</em> saa udnævner jeg da min Frænde, den eder alle med Æren bekjendte <em>Sællandske Biskop!</em></p>
		<p>Alt løftede sig nogle Stemmer og ønskede Kirken til Lykke med Kaaret; men strax reiste <em>Absalon</em> sig, kaldte Byrden for tung for hans de svage Skuldre, og erklærede derhos bestemt, at han ingenlunde forlod den Kirke, han, i Danmarks store Trængsels-Tid, var kaldet til, og som han, med Anstrengelse af alle sine Kræfter, havde bragt i en blomstrende Tilstand: afhjulpet dens Trang, og ydmyget dens Fiender.</p>
		<p>Herover blev de, som havde Stemme-Ret, tvivlraadige, og taug bomstille, indtil <em>Æskild</em> skammede dem ud, og spurgde, hvem de havde solgt deres Mund; men derpaa blev <em>Absalon</em> ogsaa udraabt tilgavns; thi der var ikke en Eneste i hele Flokken som enten nævnede et andet Navn, eller hakkede i det. Ja, for at det skulde ikke være Løgn, gav Man sin Mening tilkjende baade med Haand og Mund, i det først <em>Æskild,</em> og saa de Andre, opmuntrede ved hans Exempel, lagde Hænder paa <em>Absalon,</em> og søgde med Magt at sætte ham paa Bispe-Stolen, og medens Geistligheden tillige istemmede den sædvanlige Lovsang, fandt Almuen i sin Hjertens Glæde det for tungt at tie, saa de stemmede ogsaa op med en gudelig Sang paa Moders-Maalet, og kvad paa deres Viis i Chor med Klerkene, saa det kan Man kalde et eenstemmigt Valg, hvorom Læg og Lærd var enige af Hjertens Grund.</p>
		<p><em>Absalon</em> var imidlertid ikke af dem, der er nemme at trække, fordi de gaaer selv, men strittede imod af alle Livsens Kræfter, og, da han var en bomstærk Mand, maatte Adskillige dandse til Gulvs. Da Man nu ikke desmindre blev ved, og flaaede Kappen af ham, var det nær ved at komme til Slagsmaal, og der blev saadan en Støi, at Man ikke engang kunde høre Sangen. Saaledes maatte da <em>Absalon</em> af det godmodig oprørte Folk lade sig slæbe hen til Ærke-Sædet, men bestige det vilde han paa ingen Maade, uagtet baade <em>Æskild</em> og Kong <em>Valdemar</em> paa det Indstændigste bad ham, at føie sig i Guds Villie og modtage Høiærværdigheds-Tegnene. Alt hvad Man kunde formaae ham til, var, at han, for ikke paa en uhørt Maade at beskjæmme Rigets Hoved-Kirke, udbad sig Ørenlyd, og indskjød Sagen under Pavens Kjendelse. I det Øieblik altsaa Man troede, han vilde give efter, gav han netop sin Vægring den fulde Vægt, og snoede sig fra en Æres-Post, som en Anden, om den var blevet ham tilbudt, vilde grebet efter med begge Hænder, ja, som mangen En vel, for at komme i Høiheden, kunde havt Lyst til at rane.</p>
		<p><em>Niels,</em> som var Oldermand for Kannikerne i <em>Roskilde,</em> var nu heller ikke seen med at anraabe Paven for den Vold som var øvet imod deres Biskop, men uagtet <em>Æskild</em> derover blev noget urolig, erklærede han dog, at han tilvisse skulde saaledes understøtte Valget, at <em>Absalon</em> nok skulde faae at see, hvem der gjaldt mest hos Paven i Rom.</p>
		<p>Nu blev der holdt Tjeneste i Kirken, og da den var ude, vilde <em>Æskild</em> narret <em>Absalon</em> til at modtage Embedet, ved at lyse Velsignelsen, da det, sagde han, var Noget, han, som afgaaet Biskop, ei meer turde befatte sig med; men Absalon var ham for klog og svarede, at dertil var han alt for ringe; thi var her end ingen Ærke-Biskop, saa var her dog en Pavelig Legat tilstæde, hvem Æren alene tilkom, og saaledes kom han da i al Beskedenhed <em>Æskilds</em> Hukommelse til Hjelp, da han, i Ivrigheden for at faae sin Krig frem, havde selv glemt, hvad han hedd. </p>
		<p>Siden ydmygede <em>Æskild</em> sig ogsaa paa en anden Maade, for dog, om mueligt, at overvinde <em>Absalons</em> haardnakkede Vægring, thi han kaldte ham ind i sit Seng-Kammer, bestormede ham der med Bønner, ja tilsidst endog med Taarer og Knæ-Fald, men Alt omsonst.</p>
		<p>Dog, var <em>Absalon</em> urokkelig, gav <em>Æskild</em> ham ei heller efter i stadige Forsætter, thi han var utrættelig i at optænke nye Fristelser; og skikkede saaledes blandt Andet, en Dag, sine ridende Drabanter, en talrig Trop af store, deilige Karle, hen at aflægge ham deres Troskab-Eed, som Absalon dog afværgede, ved den Erklæring, at for at følges af saadanne Svende, maatte Man være en høiere Herre, end han nogentid vilde kaldes.</p>
		<p>Endelig, da <em>Æskild</em> saae, der var ingen Udkomme med ham, førde han ham en Dag ind i et hemmeligt Aflukke, hvor alle de Kostbarheder laae, som han agtede at efterlade Kirken, og vilde gjerne, Man skulde lægge Mærke til; men hvor indstændig han end bad, kunde han dog ikke formaae <em>Absalon</em> til at skaade det Mindste af al den Herlighed, han tvertimod betragtede med dyb Foragt, som om han vilde sige: mener du virkelig, at den der end ei lod sig blænde af Høihedens Glands skulde lade sig forblinde af Guldets Glimmer! Derover sagde <em>Æskild,</em> som Man den Gang troede i Vrede: ja, ja, saa skal der ogsaa blive mindre Sølv og Guld, baade til Helligt og Søgnt, end jeg havde betænkt, saa den daarlige Haardnakkenhed skal svie til sig selv. Derpaa tog han og forærede Kongen et Guld-Bæger, <em>Absalon</em> Et, og Noget til Enhver af alle sine gode Venner, for at Man i Fædernelandet seent skulde glemme hans Rundhed.</p>
		<p>For Resten, saa da <em>Æskild,</em> foruden den Lamhed han havde i Lemmerne, nu ogsaa blev angrebet af den onde Ild, ansaae han det for en Guds Straf, og hastede derfor end mere med sin Bortreise. Han lagde Veien om ad <em>Sælland</em> og besøgde der <em>Absalon</em> paa hans Slot, af hvem han da ogsaa fik et godt Raad mod den Kulde i Fødderne, som han klagede meget over skildte ham reent ved hans Natte-Søvn; thi <em>Absalon</em> raadte ham til at hede en Tegl-Steen og lægge ved Been-Enden, i en lille Kasse, med mange smaa Huller paa, og det hjalp, saa den gamle Stakkel fik sine valne Lemmer optøet og kunde sove rolig, og det fornøiede <em>Æskild</em> dobbelt, fordi det var et Huus-Raad, <em>Absalon,</em> uden at være Doctor, blot af kjærlig Omhug, hittede paa i en Hast. </p>
		<p>Da han nu vilde reise videre, fulgde <em>Absalon</em> ham paa sit eget Skib, over til <em>Slesvig,</em> og vilde til Afsked foræret ham en Sølv-Skaal, men <em>Æskild</em> betakkede sig med de Ord, at herefter brugde han ikke saa kostbare Kar.</p>
		<p>Paa <em>Slesvig-Bro</em> mødte <em>Æskild</em> Kongen, og faldt da paa Timen i Besvimelse, saa Mange antog ham for død, men han kom dog til Rette igjen, og blev i en Baad sat over Fjorden, hvorpaa han hulkende tog Afsked med sine Venner, kyste hver især, og kiørde saa afsted; thi da han slet ikke kunde taale at ride, havde <em>Absalon</em> sørget for, at der holdt en Vogn i Beredskab til ham. Det var et ynkeligt Syn med den grædende Olding, og med hans grædende Venner, som vidste, at de saae ham aldrig meer, og fulgde ham derfor til Vogns, som Man ellers kun følger Venne-Liig til Graven!!</p>
		<p>Kort efter afreiste Kongens og Lunde-Stifts Sendebud til Rom, for at faae Absalons Valg stadfæstet, og de lagde Veien om ad <em>Klarendal,</em> hvor <em>Æskild</em> allerede var ankommet, og gav dem et Anbefalings-Brev med til Paven, som de stolede meget paa, da de vidste, at <em>Æskild</em> for nærværende Tid stod høit anskrevet i Rom. <em>Absalon</em> og <em>Roskilderne</em> glemde imidlertid ikke heller at sende deres visse Bud til Rom, som af al Magt skulde arbeide paa at faae Valget kuldkastet.</p>
		<p>Medens dette stod paa, hændte det sig i Paaske Helligdage, da de Store var samlede i Roskilde, gjæstererede og holdt sig lystige, at der kom Bud til Kongen fra <em>Thord</em> Lehnsmand i <em>Lund,</em> angaaende en vis <em>Thormer,</em> som, i <em>Maagenses</em> Ærende, nylig var kommet fra Gothland, og var saaledes fløiet igjennem <em>Skaane,</em> at det ikke havde været mueligt at faae Fingre paa ham; men da der ingen Tvivl var om, han jo vilde søge <em>Beltet,</em> kunde Man der nok lure ham. Da nu <em>Maagens,</em> paa Spørgsmaal om, hvordan det hængde sammen, ikke vilde ud med Sproget, forsikkrede Kongen ham, at han, uden al Fare kunde tilstaae Sandheden; men <em>Maagens</em> blev ved at paastaae det var lutter Løgn, og sagde ydermere, at fandtes han skyldig, vilde han selv frabede sig al videre Benaadelse. Kongen slog imidlertid ingen Lid til hans Benægtelse, men sendte ved nogle af sine Drabanter Bud til en vis <em>Adolf Klerk</em><em>,</em> som var ham særdeles tro, og boede lige ved <em>Beltet,</em> og bad ham passe paa, om der kom en Person af det og det Udseende, og den og den Klæde-Dragt, som han nøiagtig beskrev, da strax at annamme ham. </p>
		<p>Paa denne Maade blev <em>Thormer</em> grebet og bragt for Kongen, i Forhør, hvor han da maatte gjøre Regnskab for sit Ærende, thi vel snoede han sig længe, som en Aal, men da Man truede ham med Pine-Bænken, gik han dog til Bekjendelse, og aabenbarede, at han istedenfor Brev, havde havt en saadan Træ-Indretning med sig som i Dannemark sædvanlig gik imellem gode Venner, for Beviis, naar de ikke vilde sende deres Signet, og at det Halve deraf var som et Side-Stykke i <em>Knuds</em> og <em>Carls</em> Værge.</p>
		<p>Kongen lod nu <em>Thormer,</em> som ellers nok kunde have fortjent Galgen, slippe med at sættes i Forvaring hos <em>Absalon,</em> og skikkede <em>Niels</em> <em>Drost</em> over at gribe <em>Maagens</em> som en Landsforræder, der nu anden Gang stod ham efter Livet, og skulde da have Løn som forskyldt. Med de <em>Fyenske</em> Tropper, som havde faaet Ordre paa at være ham følgagtige, kom <em>Niels</em> bag paa <em>Maagens</em> ved Midnats-Tide, da han laae i Sengen, og hvilken en Kryster der var blevet af den før saa drabelige Helt, kan Man deraf vide, at han ei engang greeb til Vaaben, men krøb i Skjul, og blev taget som en Tyv bag Sengen. Den Skam, mener jeg, var endda nok saa tung at bære, som Lænkerne selv.</p>
		<p>Da nu <em>Maagens</em> kom for Kongen, og blev tilspurgt om sit forræderske Anslag, pukkede han vel enstund paa sin Uskyldighed; men da Man foreholdt ham <em>Thormers</em> Udsagn, kunde han ikke længer bjerge sig med Løgn, og maatte gaae til Bekjendelse, og det gjorde han med blødende Hjerte, hvad enten det saa var Anger eller Frygt, der piinde ham. Kongen lod ham imidlertid dog beholde Livet, og satte ham blot i stræng Forvaring hos <em>Thorbern</em> i <em>Laderbye.</em> </p>
		<p>Paa samme Tid udplyndrede de Slaviske Sørøvere Kong Valdemars Gesandter, opsnappede et Skib med Foræringer til ham fra hans Svoger, og gav ovenikjøbet knubbede Ord, da Man krævede Erstatning. Herover blev Kongen, som rimeligt kunde være, meget forbittret, stræbde, i Forbindelse med Hertug <em>Hendrik</em> at hevne Skade, tog <em>Rygboerne</em> med sig, som de der var bedst bekjendte med Landets Leilighed, løb ind ad <em>Svineminde,</em> og stak Ild paa <em>Julin,</em> som Indbyggerne havde forladt. </p>
		<p><em>Hendrik</em> lagde sig imidlertid for <em>Demmin</em> og beleirede den, men da han saae, den var vanskelig at vinde, faldt han paa at aflede Floden, som løb imellem Muren og hans Leir, saa den kom længere ud fra Byen, og dermed gjorde han netop Byen en væsenlig Tjeneste, saa den blev meget nemmere at forsvare, og han maatte, efterat have ligget der den hele Sommer, med Skam ophæve Beleiringen. Neppe var han imidlertid borte, før der kom Ild løs, og lagde Byen i Aske, ret som Skjæbnen vilde sige til <em>Sachserne:</em> den Ære I tragtede efter, vilde jeg have mig selv forbeholden.</p>
		<p>Saa misundelig var Skæbnen dog ikke paa de Danske, thi de fik Held til selv at afbrænde <em>Güzkow,</em> hvis Indbyggere, med stor Bævelse, flygtede ud til et Sted, som var trindt omringet af Kjær og Moradser, uden dog selv der at undgaae Fienden; thi da <em>Absalon</em> fik Fingre paa En af dem med samt Kone og Børn og en yngre Broder, og spurgde, om han ikke nok vilde kjøbe sin og Sines Frihed, ved at røbe sine Medborgeres Smuthul, fandtes Slaveren strax villig dertil, og lovede selv at være Veiviser for Landtropperne, medens Broderen ledsagede Skibsfolket, for at afskjære Flygtningerne enhver Udvei. <em>Absalon</em> søgde nu Kjæret med nogle Smaaskibe, thi Renden som løb derind, fra Floden af, var for smal til store Fartøier, men Veiviseren var en Skjelm, der lod som han blev vildfarende, og da Man truede ham, vilde han sprunget fra dem, saa <em>Absalon</em> maatte tilsidst give ham en Strikke om Halsen for at faae ham til at gjøre Gavn.</p>
		<p>Mange af <em>Slaverne,</em> som flygtede paa Baade, løb nu lige i Hænderne paa Absalon, og alt deres Kvæg, som var drevet ud imellem Kjæret og Stranden, tog <em>Sællandsfarene,</em> men skjøndt det siden blev ærlig deelt med de Andre, maatte <em>Absalon</em> dog høre ilde, fordi han, som Man sagde, sig til liden Ære, havde gjort en Fæfangst paa sin egen Haand, som de burde været Alle om.</p>
		<p>Da Man seilede tilbage fra Kjæret, var der imellem Mandskabet en kaadmundet Knegt, som sagde for Spøg, at nu skulde Veiviseren skee en Ulykke, fordi han gjorde sig dum, og vilde narret dem. Det tog Stymperen for ramme Alvor, som om Man vilde hænge ham, tænkde: skal du af med Livet, er det ligesaa godt først som sidst, og smeed sig derfor, medens han lod, som han vilde toe sig, hovedkulds ud i Kjæret. Ja, tænkde Folk, da han gik til Bunds, den Karl kommer nok op igjen, som han da ogsaa gjorde, thi Man saae, hvordan han omhyggelig samlede Rebet sammen han havde om Halsen, for at Ingen skulde gribe fat i det, og, uagtet han derpaa sank igjen, var der dog dem, der meende han gik neden om og hjem, indtil Liget flød op, og afgjorde Trætten.</p>
		<p>Paa dette Tog gjorde vore Folk en saa urimelig Hob Kvæg til Bytte at de maatte ordenlig holde Hyrder til at vogte, eller dog egenlig kun til at drive; thi hele Egnen var bogstavelig lagt under Fæfod, og hvordan Ilden havde raset, kan Man deraf vide, at selv <em>Svalerne</em> blev husvilde, og byggede Rede paa Skibene, baade for og bag, som om de vilde sige til Fienden: vil du ikke huse, saa maa du dog hæle os.</p>
		<p>Efterat nu Kongen havde brændt de tomme Huse i <em>Güzkow,</em> vilde han været ind ad Landet for at tale med Hertug <em>Hendrik,</em> som dengang endnu laae for <em>Demmin;</em> men da han hørde, der var en meget dyb Aa og adskillige andre Hindringer i Veien, opgav han den Reise, og vendte sig mod <em>Camin.</em> Her gik det dog især ud over Egnen, som blev udplyndret, thi Staden beleirede han egenlig slet ikke; men drillede den blot i Forbigaaende, for at bemægtige sig endeel Skibe, som han behøvede til Smakker til al den Mængde Kvæg, han havde taget, og hvoraf nu hele Krigshæren havde meer end Nok til Fortæring i fulde to Maaneder.</p>
		<p>Derpaa lod Kongen gaae Bud til Hertug <em>Hendrik</em> om at slutte Feldtoget, og da de kom igjen med den Beskeed, at Hertugen over Hals og Hoved ophævede den lange unyttige Beleiring, trak Kongen sig hen til <em>Volgast,</em> og huserede paa Veien saaledes med Ild og Sværd, at det sveed til Landet. Da nu <em>Volgasterne</em> saae hvordan det var fat, vidste de, med samt deres Høvding <em>Zulister,</em> ikke bedre Raad til at holde Fienden fra Livet, end at brække Broen af, et Stykke ud fra Landet, paa den anden Side. Vel var der nogle Faa af vore Folk, som ved at hjelpes ad, og hoppe paa Stumperne slap ind paa Broen; men da Fienden gjorde et Udfald, fandt de sig for svage til at holde Stand, og vendte Rygg, saa nær som Een, og det var <em>Hemming, Absalons</em> Vaaben-Drager, en Vovehals af en Karl, som skyede hverken Ild eller Vand, men vidste ogsaa godt at snoe sig i en snever Vending. Han var kun let bevæbnet, og i det han ryggede sig en Kjende for Fiende-Vrimlen, kom hans lange Slagsværd ham forkeert imellem Benene, saa han fik Næsen til det tredie Been; men det var et Vanheld, han just fik Ære af; thi uagtet der regnede Spyd ned over ham, kom han dog snart til Sæde paa begge sine Knæe, og fik trukket sit Sværd, hvormed han da hilste saaledes paa de næste Skinnebeen, at de kom af Veien, og han i Veiret. Da hans Stalbrødre saae det, skammede de sig dog langt om længe, ved at have ladet Helten i Stikken, og saasnart han fik Hjelpere, takkede han Fienden saa godt for Sidst, at de smurde Hæle ind i Byen. Det Mærkværdigste ved det Hele var endda, at Vovehalsen gik aldeles Ram forbi; thi det kunde Folk ikke noksom undres over, da de saae ham igjen, og i det de tilstod, at hans Tapperhed var al Ære værd, fandt de dog tillige, at han maatte prise sin gode Lykke, som havde holdt Haand over ham, og skjærmet som det bedste Skjold.</p>
		<p>Medens Dette gik for sig, endtes omsider den indvortes Tvedragt i Kirken, som ved Keiser <em>Frederiks</em> Hjelp og ved Tydskernes Haardnakkenhed i deres Vildfarelse var blevet saa langvarig; men opløstes nu i ønskelig Samdrægtighed, saa den rette Pave, <em>Alexander,</em> blev almindelig antaget, og <em>traadte,</em> saa at sige, Skillerummet <em>under Fødder.</em></p>
		<p>Paa samme Tid kom saavel Kongens og de Lundske, som Absalons Bud tilbage fra <em>Rom</em> med lutter glade Tidender; thi hvor stridige end deres Ønsker maatte synes, havde Paven dog i sin Viisdom fundet paa at jævne Trætten til begge Parters fuldkomne Tilfredshed, og til hele <em>Dannemarks</em> Glæde. Vel fik, nemlig, <em>Absalon</em> Befaling at modtage den <em>Skaanske,</em> men derhos Lov til at beholde den <em>Sællandske</em> Bispe-Stol, saa han fik begge Stifter under sig, og maatte da finde, at var det halvveis en tvungen Sag, var det ogsaa paa den anden Side en særdeles Naade. I Sandhed, det er Nyt som sjelden skeer, at Man fra Rom paanøder Nogen det <em>Pallium,</em> Man for det Meste er treven nok til at meddele dem, der allerivrigst søge det; men her, hvor det gjaldt en Mand, det hardtad var en Ære for Dragten at bæres af, her gjorde Man en mageløs Undtagelse, i det <em>Galandus,</em> som det Romerske Sædes Legat, stævnede den <em>Lundiske</em> Geistlighed over til <em>Roskilde,</em> og nødte <em>Absalon,</em> ved Oplæsning af Pave-Brevet, og Trudsel med Kirkens Band, i Vægrings Fald, til at modtage Valget, og Geistlighedens Hylding. Derpaa beklædte han i <em>Lunds</em> Domkirke <em>Absalon</em> med <em>Palliet,</em> han havde medbragt, saae ham, Dagen efter, indvie <em>Homeer</em> til Biskop i Ribe, og drog saa, næste Vaar, med vel forrettet Sag og med en god Samvittighed, til <em>Rom</em> igjen.</p>
		<p>Kong <em>Valdemar</em> syndes endnu ikke, han havde faaet Hevn nok over dem, der tog hans Kostbarheder, og udskrev derfor et nyt Tog imod <em>Slaverne,</em> hvori vel ikke <em>Nørre-Jyderne,</em> men dog <em>Sønder-Jyderne</em> skulde tage Deel, og Disse fik, underveis til Samlings-Pladsen, en flyvende Storm, hvori Biskop <em>Frederik</em> fra <em>Slesvig,</em> en sjelden ædel Mand, mistede sit Roer, og forgik, med næsten hele sit Mandskab. Dette Vanheld gik hele Flaaden nær til Hjerte, og det var saa meget sørgeligere, som Man længe forgjæves maatte lede om Biskoppens Liig, uagtet Man strax fandt alle de Andres. Omsider kom det imidlertid dog for Lyset, og flød i <em>Pindse</em> Hellig-Dage op paa <em>Sællands</em> Kyst, til stor Glæde og Opbyggelse for alle Folk; thi deels var Legemet saa frisk og smukt, at det havde alle uforkrænkelig Helligheds Mærker, og deels følde Man sig henrevet af gudelig Forundring, ved det, Liiget, som Vennerne saa længe søgde forgjæves, netop lod sig finde paa den <em>Hellig-Aands</em> Fest, som altid havde været den Saliges kjæreste Høitid. I samme Biskop <em>Frederik</em> mistede <em>Absalon</em> En af sine allerbedste Venner og var derfor ret inderlig bedrøvet ved hans Død.</p>
		<p>Da Kongen kom til Flaaden, under <em>Falster,</em> sammenkaldte han strax Høveds-Mændene, og erklærede, at han ikke vilde sætte Rigets Ære paa Spil, ved selv at anføre saa ringe en Magt mod talrige Fiender, men heller betroe <em>Absalon</em> og sin Søn <em>Knud</em> Flaaden; thi havde han end saa kun liden Ære af, hvad de udrettede, var Skammen ogsaa mindre, om det gik skjævt. </p>
		<p>I Følge heraf styrede <em>Absalon</em> nu strax til <em>Rygen,</em> trak der, i en Hast, saamegen Forstærkning, som mueligt, til sig, og hjemsøgde derpaa ufortøvet <em>Ostrozna,</em> hvor han da ogsaa ankom ganske uformodenlig, tog for det Meste <em>Slaverne</em> i Reden, og kunde have plyndret hele Egnen, uden at en Hund skulde gjøet ad ham, dersom ikke nogle Flabe, ved at stikke Huse i Brand, havde røbet ham.</p>
		<p>Jeg kan ved denne Leilighed ikke forbigaae et Træk, som viser, hvilken særdeles Ærbødighed Slaverne har for deres Stormænd; thi der kom to Slaver flygtende i en Baad, <em>Jærmer</em> dræbde den Ene med sit Kaste-Spyd, og den Anden fløi op for at hevne sin Stalbroder, men saasnart han saae, det var den Rygiske Hertug, han havde for sig, smeed han Spydet, og løb sin Vei.</p>
		<p>Flaaden løb nu op ad <em>Pene,</em> tog de Heste med, Man fandt paa Græs, og gjorde Farvandet ryddeligt, blandt Andet ved at brække Broen af, og kastede Anker lige inde under <em>Volgasts</em> Mure, førend Borgerne endnu fik deres Blider istand. Beleiringen faldt imidlertid de Danske for keedsommelig, og de flakkede derfor om med Skibene, saa hist og saa her, hvormed de for Alvor drillede Fienden, som aldrig kunde vide, hvor han helst skulde være paa Vagt; og naar han endog traf dem engang, var det dog lige nær, thi de dreiede strax af med velberaad Hug, og søgde under Steder, hvor de ingen Modstand fandt, og for immer at kunne være paa Farten, gjorde de den Indretning, at lade Rytterne sove om Natten og Fodfolket om Dagen, saa Kongens Arbeid gik aldrig i Staae. Den Slags Krig var Hertugerne <em>Bugislav</em> og <em>Kazimar</em> slet ikke belavede paa, og da de saae, hvordan Landet blev ødelagt, uden at vide noget Middel til at møde en Fiende, der var, saa at sige, allevegne og dog ingensteds, tænkde de: hvor Man ikke kan ramme med Staal, maa Man stride med Guld, og, hvor den knytte Næve slaaer feil, gjøre krum Haand. Der blev da holdt et Møde, hvor Hertugerne tilstod, at de Danske var deres Overmænd, og sagde, paa Skrømt, at de gjerne vilde rømme hele Egnen, og opslaae deres Bopæl ensteds i den store <em>Pommerske</em> Udørk; men den Snak lod de dog strax fare, da <em>Niels Falstring</em> brast i Latter og sagde: ja, naar Man saaledes løber et Sted fra og et andet Sted til, og afstaaer Hælvten til <em>Polakkerne</em> og Hælvten til de <em>Danske,</em> saa har Man rigtig nok sørget godt for hele sit Fæderneland! Paa denne Erindring gik da Hertugerne nærmere til Meningen, bød <em>Absalon,</em> som Manden for det Hele, hundrede Mark i gangbar Mynt, og <em>Knud</em> ligesaa meget, lovende derhos at løslade Gesandterne, og betale Kongen titusinde Mark Sølv i Erstatning for Rovet.</p>
		<p>Førend Absalon vilde svare Noget herpaa, tog han Høvedsmændene til Side, og raadførde sig med dem, om Man skulde slaae til paa de Vilkaar, eller ikke. Selv fandt han dem forkastelige, men fortav dog ikke, at Man hjemme ventelig vilde betragte dem med ganske andre Øine, og kalde det et meget ærefuldt Forlig, hvorved Kongen fik Penge, Landet Fred og Fangerne Frihed. Bedst var det, sagde han, om vi havde Mod til at foragte de vel glimrende, men ingenlunde gyldne Tilbud, og fortsætte Krigen; thi Slaverne er nu saa ganske kommet paa Knæerne, at naar de beholdt Sværdet over Hovedet, vilde de snart nødes til at krybe til Korset, og give sig Danmark i Vold; men det maa imidlertid komme an paa Jer, blev han ved, thi ellers vil Man sige, jeg gik altid efter mit eget Hoved, og vilde heller sætte Alting paa Spil, end høre paa andre fornuftige Folks Raad. Svaret blev, at Man maatte vælge, hvad Man vidste, hugedes bedst, og denne Mening maatte da Absalon følge.</p>
		<p>For at nu imidlertid Kongen ikke skulde blive forskrækket, naar han saae Flaaden komme saasnart igjen, skikkede <em>Absalon Æsbern</em> afsted, for at han skulde komme først og overbringe Kongen det glimrende Budskab, men Lykken føiede det ikke bedre, end at <em>Æsbern</em> blev opholdt af Storm under <em>Hithinsøe,</em> og fik ikke Mags-Veir, førend Absalon, efterat have modtaget Gidsler, ogsaa var seilklar. Uagtet da nu <em>Æsbern</em> satte alle Seil til, for at komme først, var Forspringet, han havde, dog ikke ret stort, og da Kongen, som just var paa Jagt, saae ham saaledes komme farende, med hele den øvrige Flaade i sit Kjølvand, begyndte han at huge ilde til, og tænkde, hans Folk var i Flugten, men saasnart <em>Æsbern</em> slap i Land og fik fortalt ham Sammenhængen, forvandlede Bekymringen sig til en overdreven Glæde, saa han raabde, at paa den Maade havde Man bedre af at føre Krig end at holde Fred. <em>Æsbern</em> maatte nu til Høibords, hvor det gik for Alvor lystigt til, og næste Dag gav Kongen Flaaden Hjemlov, efterat have overvældet Mandskabet med Berømmelser, og undt dem den Ære at kysse ham paa Haanden. </p>
		<p>Siden, medens Kongen var ovre i Jylland, brød <em>Knud</em> og <em>Carl</em> ind i <em>Halland,</em> med en Trop, der dog ikke var nær saa stærk i Grunden, som i Munden, og agtede da at tugte deres Fæderneland, fordi det havde avlet saadanne Skurke, som det maatte nødes til at feie ud. De havde stolet paa Medhold af <em>Hallandsfarene,</em> og det var da en slem Streg i Regningen, at de modtoges med væbnet Haand, men, skjøndt de desaarsag trak sig noget tilbage, tænkde de dog, det skulde enten briste eller bære, og stillede sig i Slagorden, oppe ved Skoven, som skiller imellem <em>Halland</em> og <em>Gothland.</em> De havde imidlertid Ulykken med dem, og maatte dyrt betale, at de bar Avindskjold imod Fædernelandet; thi de tabde ikke blot Slaget, men <em>Knud</em> faldt, bedækket af Saar, i Bøndernes Hænder, og blev smidt i Taarnet til Maagens, hvor da lige gode Brødre nød lige god Ret. <em>Carl</em> derimod slæbde sig, dødelig saaret, fra Valpladsen, ind i en Udkant af Skoven, hvor han i den venlige Løvsal udaandede sin Helte-Sjæl, en Skæbne, hans Broder, i sit Fange-Liv, vel maatte finde misundelsesværdig; skjøndt ogsaa <em>Carls,</em> over Jorden henraadnende, Liig, da det siden blev fundet, maatte indskyde Gru for den Skjændsel, hvori tøilesløs Ærgierrighed styrter Menneskens Børn.</p>
		<p>Da Lands-Forrædere, efter Danske Lov, har deres Boes-Lodd forbrudt, bemægtigede Kong Valdemar sig begge Brødrenes Arve-Gods, en uventet Indtægt, der ikke lidet forøgede hans Rigdom.</p>
		<p>Hertug <em>Hendrik</em> havde, paa denne Tid, ved at nægte Hjælpe-Tropper mod Italienerne, indviklet sig i en farlig Krig med Keiseren, og da han fandt sig for svag til at stampe imod Braadden, skikkede han Bud paa Bud til Kong <em>Valdemar,</em> som da ogsaa lod sig overtale til at mødes med ham paa det sædvanlige Sted. Her saae Man ret, hvordan Modgang kan ydmyge Folk; thi Stolt-Hendrik, som aldrig før vilde gaae et Straaesbred over Midten af Broen, beed nu rask i et suurt Æble, og gik over hele Broen, for at hilse paa Kongen, og anraabe hans Hjelp, efter det Forbund, hvori de stod med hinanden. Dertil svarede Kongen, at vel var han ikke ved noget Forbund forpligtet til at understøtte ham i den Begivenhed, men skulde dog ikke desmindre, for gammelt Venskabs Skyld, findes villig dertil, naar Hertugen ellers vilde lyde hans Ord. Da nu Hertugen spurgde, hvori det da skulde være, svarede Kongen: jeg mener, at er det svært, at drages om Reeb med den jordiske Keiser, da er det endnu langt farligere, at byde den Himmelske Spidsen, aldenstund Han, uden al menneskelig Hjelp, blot ved et Vink, formaaer at nedstyrte og ophøie hvem Han vil, men Ham har du alt længe udæsket, ved Kirke-Ran, og først naar du, ved at give Rovet tilbage, har forligt dig med Ham, først da kan du vente at seire. Saalænge det ikke er skedt, kæmper du kun forgjæves som en Vovehals, og var jeg end daarlig nok til at forene mine Vaaben med dine, mod Herren, maatte vi dog nødvendig Begge tabe Slaget, thi mod Himlens Vrede er al jordisk Magt som Leer og Straa. Udson derfor din Brøde, og regn saa paa min Hjelp, men ellers ei; thi hos mig gaaer Herrens Frygt langt over Vild og Venskab! Ja, sagde <em>Hendrik,</em> jeg har rigtig nok piint Bisperne til, under Navn af Lehn, at overlade mig en stor Deel Gods; men skulde jeg give alt det tilbage, blev jeg tiggefærdig, og saadan en Tilbeder er jeg ingenlunde af de Skalde-Pander og Fip-Skjægge, at jeg, for deres Skyld, skulde gjøre mig selv til en Stodder, og kjøbe deres Naade paa min egen Æres Bekostning. Dermed var det forbi, men Kongen maatte imidlertid love <em>Hendrik</em> at tie med det Afslag han havde givet, for at ikke, naar det kom ud imellem Folk, Hertugens Tropper skulde gaae over til Keiseren, og, for at de skulde blive des modigere, bildte <em>Hendrik</em> dem tvertimod ind, at Kongen havde lovet ham sin Bistand. </p>
		<p>Da de Danske reiste hjem, indtraf ellers en forunderlig Begivenhed, som Man aldrig har hørt Mage til; thi der kom, en Nat, en utallig Mængde Muus, langt oppe fra Landet, og styrtede sig, med en ynkelig Piben, i <em>Slien,</em> hvor Man, næste Morgen, saae hele Landkanten bedækket med deres Aadsler, og det var et Vidunder, som Egnens Folk maatte være glade ved; men samme Nat skar Musene <em>Absalons</em> Klæder, som laae ved hans Seng; og det var ham et Forvarsel om hans paafølgende Gjenvordigheder. Han satte nemlig aldrig saasnart sin Fod paa <em>Sællands</em> Grund, førend der mødte ham den Tidende, at <em>Skaane</em> var i fuldt Oprør, og Almuen gaaet saa vidt i sin Kiv med Herremændene, at den endogsaa havde forgrebet sig paa Kongens Fogeder. Saaledes havde de, blandt Andet, midt paa <em>Lunde-Thing,</em> annammet <em>Aage,</em> En af de ypperste Landshøvdinger, og mishandlet ham saaledes, at var han ikke sluppet ind i Dom-Kirken, havde de bestemt splittet ham ad. Man bad desaarsag <em>Absalon,</em> som den Eneste, der vilde være istand til at dæmpe Oprøret, endelig selv komme over til Skaane, og det, jo før, jo heller, da Kongens Tilhængere var i Flugten, og det altid vilde være nemmere at stemme Bæk end Aa. Baade <em>Sune</em> og <em>Æsbern,</em> som <em>Absalon</em> i den Anledning raadførde sig med, bad ham nu vel for Alting, dog at bie, hvor han var, da de bestemt vidste, det var Adelen selv, der havde ophidset Almuen, netop for at komme ham til Livs; men da de Skaanske Sendebud blev ved at forsikkre, at hans Nærværelse var aldeles nødvendig, besluttede han sig ikke desmindre til Reisen, og sagde, det fik da for Resten at gaae, som det kunde, thi han havde Kongen for meget Godt at takke, til ei, naar det gjaldt, at sætte selv Livet paa Spil for ham. Han meldte desaarsag strax, ved Forbud, den Skaanske Adel sin Ankomst, og stævnede dem til at møde i <em>Lund,</em> hvor han vilde holde Lands-Thing. Snart tiltraadte han ogsaa selv Reisen og skyndte sig afsted, i Fortids Helte-Aand, for, som en Mur, at stille sig i Gabet og dæmme for Strømmen. Almuen mødte bevæbnet, og fremførde, klappende paa Sværdet, trodsig deres Klager over Undertrykkelse, og da <em>Thord</em> begyndte sin Tale, overdøvede Man ham saaledes med Huien og Skrigen, at han tilsidst maatte reent tie stille. Da nu heller Ingen af Kongens andre Tilhængere kunde faae Lov at lukke Munden op, tog Absalon Ordet, og han var dog saa heldig at faae Ørenlyd; men det var ogsaa Alt, thi Man blev ved at støie, klamres og skrige i Munden paa hinanden, saa der var slet ingen Udkomme med dem. Han besluttede desaarsag at dele Folke-Stimmelen, og lysde til, at han vilde thinge med Almuen i tre Hold, og skaffe den Ret over alle de Høvdinger, som havde forseet sig. <em>Thord</em> fik tillige en dygtig Næse, fordi han ved falske Beretninger havde narret ham over til den balstyrige Almue, men Denne paastod, at det var kun i Fuldskab de havde gjort dem saa gale, thi det kunde Man tydelig mærke paa Thinget, hvor Endeel af dem endogsaa sad og snorkede, men derfor, sagde han, skulde Man herefter thinge med dem paa aaben Mark, hvor der ikke, som i Kjøbstæderne, var Leilighed for de Fuld-Snuder til at drikke Forstanden bort.</p>
		<p><em>Absalon</em> holdt nu først Thing med Sydlændingerne, og lod ved denne Leilighed Landshøvdingen <em>Peder Evarsøn</em> sidde lige i jævne sig, for at beskytte denne sin gode Ven mod Voldsomheder af Almuen, som i sin Arrighed, der ikke engang havde synderlig Grund, var færdig at æde ham. Hele den anden Thingdag brugde han til at undersøge de indbyrdes Trætter, og dømde i dem alle saa upartisk, efter Lands Lov og Ret, at Almuen ikke kunde Andet end være fornøiet, og takkede ham offenlig.</p>
		<p>Paa Veien herfra kom en Skaansk Ridder til ham, og meldte, at Budstikken var i Omløb, og sammenkaldte den oprørske Almue til et Fiirdags-Møde ved <em>Hvidkilde,</em> og skjøndt Absalon var omringet af de fornemste Skaaninger, vilde han dog ingen Ting beslutte, førend han havde talt med <em>Thord,</em> hvem han derfor lod hente, og fortalde hvad han nylig havde hørt om Bonde-Oprøret. <em>Thord</em> paastod nu vel, at det var kun Snak, og bad ham kun være ganske rolig, og aldrig troe, der var noget Sligt i Gjære; men da alle de Andre raadte til at tage sig vel i Agt for et voldsomt Folk, blev Absalon dog tvivlraadig, og trak sig ud paa <em>Søft-Øen,</em> for der i Sikkerhed at indhente nærmere Efterretninger. Da nu Rygtet om Bøndernes Raserie fuldelig stadfæstede sig, fandt <em>Absalon</em> det alt for voveligt selv at mødes med dem paa Thinge, men skikkede sine visse Bud derhen, som, ved at indrømme Alt, hvad der kunde være mindste Billighed i, skulde see til at berolige Gemytterne. Hvad enten det imidlertid var af Ondskab eller af Frygt, saa rygtede disse Gesandter kun slet deres Ærinde; thi da de saae, hvor splittergal hele Almuen var, og hørde, med hvilken Frækhed Man skar baade Næse og Øren af Adelen, tav de bomstille med hvad de skulde sagt, og pustede til Ilden istedenfor at slukke. Da nemlig En af dem, ved Navn <em>Lange-Peder,</em> en Kæmpe af en Karl, omsider, ihvor hardt det holdt, fik Ørenlyd, sagde han reent ud, at fordi han tjende <em>Absalon,</em> maatte de ingenlunde troe, han havde glemt, hvad han skyldte sine Medborgere, thi hos ham stod dog Folket i sin Majestæt langt over hans Høiærværdighed, og Fædrenelands-Kjærlighed gik ham over Alt. Derfor maatte Almuen vide, at han i alle Henseender holdt med dem af Hjertens Grund, og vilde aldrig betænke sig paa, selv med Sværdet at forsvare deres krænkede og hardtad døende Frihed.</p>
		<p>En tog nu Svaret og raabde, at <em>Absalon</em> og alle de Store, efterat have flaaet Almuen, holdt den nu ovenikjøbet for Nar, ved ikke at møde paa Thinget, og strax lød det fra alle Sider, at det var et sandt Ord, han sagde, hvorpaa da alle Mand med Huien og Gny sprang op, greeb til Vaaben, og fløi til Hest, hen at bestorme <em>Absalons</em> Gaard; den Gaard, det var nu glemt, hvor de havde nydt saameget Godt! De overraskede ham imidlertid dog ikke, thi de Yngste af hans Sendebud smuttede bort, skjøndt Pilene fløi dem om Ørene, og kom først til <em>Søftøe</em> med den slemme Efterretning, som da strax satte alle <em>Absalons</em> Drabanter i Bevægelse, saa Nogle sprang ud efter Hestene, som gik løse paa Overdrevet, Andre gav sig til at sanke Slynge-Steen, og atter Andre stræbde med en Vognborg, saa godt som det i en Hast kunde skee, at spærre Adgangen til Øen nede ved Vadstedet, som <em>Absalon</em> siden forskandsede med en Muur af brændte Steen.</p>
		<p>Adelen raadte nu Absalon til enten at belave sig paa en Beleiring, eller ogsaa strax bryde op, og slaae sig igjennem den første Bonde-Trop, førend hele Hoben blev samlet; men Absalon vilde ingen af Delene; thi til at udholde en Beleiring, sagde han, fattes vi Levnets-Midler, og hvad Sværdslaget angaaer, da er jeg ingen Røver, men en Præst og Hyrde, kommet for at stifte Fred, ei for at udøse Blod, og vil derfor ingenlunde her befatte mig med Mord og Mand-Slæt. Derimod haaber jeg nok at kunne, uden Blods-Udgydelse, adsplitte den første Sværm, der rykker frem; thi hovedløs Hær fægter bedst med Hælene. Han gav desaarsag Drabanterne stræng Befaling ei at skade Bønderne paa Liv eller Lemmer, og, saasnart Fortropperne, som havde sat sig fast paa en nærliggende Høi, saae ham rykke frem, med Korset foran sig, løb den ogsaa strax ad Skoven til, og lod Hovedmanden i Stikken, men han slap dog med at klædes splitternøgen af og faae en Dragt Prygl, thi Drabanterne turde, for Absalons Skyld, ikke gjøre ham videre Skade. Derimod var der En af dem som mistede Livet, ved det Hesten løb løbsk med ham midt ind imellem Bønderne, og ud i en Mose, hvor de stimlede om ham og slog ham ihjel, uden at hans Stalbrødre vidste Noget deraf.</p>
		<p><em>Absalon</em> vendte nu, uden al videre Forhindring, tilbage til <em>Lund,</em> og lod Bønderne gjøre sig saa lystige, som de vilde, paa Øen, hvor de da ogsaa styrede deres Harme, med at plyndre Rub og Stub; thi han var glad, han slap saaledes, uden at vanære sin høiadelige og præstelige Tænkemaade, der bød ham elske Miskundhed, og kalde Freds-Raad det bedste. Som en ægte Hyrde og christelig Biskop stak han Sværdet i Skeden, og satte ingen Ære i at hevne sig selv, men baade Ære og Dyd i at spare høimodig, og lide uskyldig.</p>
		<p>Da nu de kom tilbage, som <em>Absalon</em> havde sendt hen paa Thinget, for at berolige Almuen, skjændte han paa dem, fordi de havde misbrugt hans Troskyldighed, og ved skjæve Beretninger narret ham til, aldeles uberedt, at løbe midt ind i Ulykken, og vil I dog engang sige mig, blev han ved, hvad det skulde betyde, at bringe mig i saadan en Leirvold. De tilstod nu, at det var meget uforsigtigt gjort af dem, men undskyldte sig med, at de havde aldrig tænkt, det skulde saaledes gaae; og <em>Absalon</em> bad dem da see til, de, ved et godt Raad for Øieblikket, kunde gjøre deres Forseelse god igjen. Dertil svarede de, at for Øieblikket manglede de baade Folk og Vaaben, saa det vilde være bedst, de reiste hjem, og kom igjen i Morgen med begge Dele, thi Ærkebispen kunde jo nok finde et Smuthul, at skjule sig i, saalænge, og det, meende de, var, under slige Omstændigheder, slet ingen Skam for ham. Om det var af Raadvildhed eller af Ondskab, de kom frem med det Forslag, gjør Man bedst i at lade staae ved sit Værd, til Man har gjort sig den Uleilighed at betragte deres senere Adfærd; men <em>Absalon</em> svarede strax, at han var ikke vant til at krybe i Skjul, og havde i sin Sællandske Fæstning en anderledes hæderlig Tilflugt. Blæsende ad alle deres Smuthuller, laande han da et Skib af <em>Thord,</em> og seilede sin Kaas, vel vidende, hvor ilde det vilde klædt for en Mand, der, som han, ved store Bedrifter, havde gjort sig vidt og bredt navnkundig, at krybe i et Musehul.</p>
		<p>Saasnart <em>Absalon</em> kom til <em>Sælland,</em> fik han Brev fra Kong <em>Valdemar,</em> som laae paa Jagt paa <em>Samsøe,</em> om strax at komme did, for at raadslaae om en meget vigtig Sag, og han blev da selv den Første, der bragde Efterretning om den Klemme, han var i, men talde dog ikke et Ord til Kongen om de Skaanske Uroligheder, førend han, med <em>Sune</em> og <em>Æsbern,</em> havde tilbørlig drøftet og reengjort den forelagde Sag. Kongen fnøs, da han hørde det, og sagde, at de Oprørere skulde skee en Ulykke, men <em>Absalon</em> fik ham dog saavidt formildet, at han ikke strax foer i Harnisk, men opsatte Hevnen, til han fik talt med de Skaanske Høvdinger, som da, i Følge deraf, kaldtes over til Kongen. <em>Absalon</em> kom dem derpaa selv i Møde i <em>Fyen,</em> og modtog dem med al muelig Artighed, men dog kom der snart en Kurre paa Traaden; thi de paastod, at hele Oprøret reiste sig af den Undertrykkelse, <em>Skaaningerne</em> havde lidt af de fremmede Lands-Høvdinger, og vilde lægge sig, saasnart Lehnene blev taget fra dem og givet til Indfødte, hvorfor han endelig maatte bede Kongen at føie Skaaningerne deri, og aftakke <em>Saxo, Aage, Sune</em> og <em>Æsbern,</em> der alle vare Udlændinger og yderst forhadte. <em>Absalon</em> svarede, at det gjorde han ingenlunde, thi at ville betage Kongen hans Ret til at uddele Forlehninger, efter eget Tykke, var at røre ved en af Kronens Ædelstene, og førend han vilde hjelpe til, saa lumskelig at skille Majestæten ved et Fortrin, Kongerne fra Arilds-Tid havde nydt, før vilde han vove Alt og lade Almuen rase; men da de Skaanske Stormænd hørde det, var de uforskammede nok til at true, og sagde reent ud, at saa skulde ogsaa hele Raseriet komme til at gaae ud over ham. Siden, da de kom til Kongen, og han spurgde dem, hvad der vilde være det tjenligste Middel til at berolige <em>Skaane,</em> erklærede de, at et Brev fra Kongen, hvori Sagen blev taget deels med det Gode og deels med det Onde, vilde være Nok til at stille Opløbet; men hvad det ikke havde været galt før, saa blev det nu, da Kongen, efter deres Tilskyndelse, lod et Brev fuldt af Trudsler udgaae til den Skaanske Almue. Saaledes at tordne og lyne imod dem ansaae Folket som en stor Forbrydelse af Kongen, der ikke maatte gaae ustraffet hen, hvorfor de strax paa Thinge afskaffede alle Kongelige Skatter, forsvor at give Bispe-Tiende, gav Præsterne Lov til at gifte sig, og erklærede, at de kunde godt besørge Guds-Tjenesten, saa der behøvedes slet ingen Biskop.</p>
		<p>Saaledes satte Man sig da op baade imod Gud og Mennesken, trodsede Kongen, og haanede Kirken; men da Kongen saae, hvorlidt hans Trudsler frugtede, besluttede han at slaae til, og satte, saasnart Høsten var forbi, over til <em>Helsingborg,</em> med en mægtig Hær. Strandbredden var paa denne Aars-Tid ligesom bestrøet med Fisker-Hytter, og her viiste det sig da ret, hvor forhadt <em>Absalon</em> var, thi da hans Skib, som, efter Kongens udtrykkelige Befaling, skulde slutte Troppen, nærmede sig Landet, lod alle Fiskerne deres Arbeide ligge, og hilsde paa ham med en Steen-Regn; ja, uden engang at undsee sig ved Kongens Nærværelse, strømmede der selv oppe fra Thingstedet Folk ned til Stranden, for at hjelpe til at stene Ærke-Bispen. </p>
		<p>O, utaknemmelige <em>Skaaninger!</em> ham driver I fra Eders Kyster, ham, alle <em>Danske</em> maae takke derfor, at de med Fred kan bygge og boe ved Strand som bag Skov! O, skam dig dog, dumdristige, rasende Flok, i dit Hjerte! Er det Takken han skal have for alle sine store Velgjerninger mod dig! Est du skinbarlig besat, at du saaledes forskyder din Hyrde, din Fader, udstøder hans Snekke, hvis Værk det er, at du tør seile, saavidt som Himlen er blaa, uden Frygt for Vikinger, hvis Rov du fordum var! Ham driver du fra din Kyst, hvis Helte-Arm du maa takke for, at du est ikke selv derfra fordrevet! Saa hold dog op engang at regne ham, den ædle, store Mand, hans glimrende Fortjenester til Brøde! o vend dog om paa Stand, og stræb, med Angers Taarer, at udslette Mindet om de Daare-Skridt, Miskjendelse henrev dig til!!</p>
		<p>Nu fandt dog Kongen, at Dumdristigheden gik alt for vidt, saa han i Vrede raabde paa Heste og Vaaben, og, skjøndt Biskop <em>Svenn</em> i <em>Aarhus,</em> det være sig nu af Frygt eller Kjærlighed, slog sine Arme om hans Liv, og bad paa det Indstændigste, at han vilde spare Almuen, saa formaaede hans Bønner dog Intet imod Kongens gamle Kjærlighed til <em>Absalon,</em> som nu, da Vennen var i Nød, opblussede i Lue. Saasnart imidlertid Kongen nærmede sig, holdt Steen-Regnen op, Hver søgde sin Hytte, og Alle lod, som om de slet ikke havde meent noget Ondt med hvad de gjorde.</p>
		<p><em>Absalon</em> steeg nu ubehindret i Land, og holdt Samtale med en Deel af den <em>Skaanske</em> Adel, medens Kongen raadførte sig med Resten om hvordan Man skulde bære sig ad, for at stille Oprøret. De som Kongen talde med, drev da paa, at <em>Absalon</em> og de fremmede Lands-Høvdinger skulde skaffes af Veien; thi det, sagde de, vilde være det virksomste Middel til at dæmpe Raseriet, aldenstund Oprøret blot var stilet imod de slemme Blodigler, og slet ikke mod Kongen. Heri fandt de ogsaa Medhold hos den <em>Jydske</em> Adel, som ønskede at faae <em>Absalon</em> af Veien, deels maaskee fordi de endnu ikke havde glemt Slaget ved <em>Fødvig,</em> deels vel ogsaa, fordi Tienden, som Man i <em>Sælland</em> og <em>Skaane</em> havde begyndt at svare, var dem en Torn i Øiet. Ganske anderledes ædelt tænkde <em>Absalons</em> Drabanter, thi de satte sig med Hænder og Fødder imod hans Afreise, og sagde: vi er tilfreds, om saa Bønderne ti Gange sætter dem paa Bagbenene, vi maatte ligefuldt skamme os for Frænder, for Byrd og for Vaaben vi har, dersom vi ikke, uden mindste Hjelp af Kongens Karle, kunde føre vor Hosbond frie og frank omkring i hele <em>Skaane!</em> Kongen, som vilde skaane Almuen, hørde imidlertid mere efter de Jydske Kjærlinger, end efter disse Helte; kaldte <em>Absalon</em> til Side, mindede ham om, hvor godt de dog altid var kommet til Rette, saa at, om de endogsaa havde været nok saa uenige, og staaet stivt hver paa sin Mening, havde dog enten den Ene eller den Anden tilsidst givet efter, lad da og nu, sagde Kongen, denne din <em>Skaanske</em> Reise fare, og vend tilbage til <em>Sælland,</em> da du jo ingenlunde behøver at skamme dig ved, denne ene Gang, at have seet mere paa det Gavnlige end paa det Glimrende! Dertil svarede <em>Absalon,</em> at han, som sædvanligt, vilde føie Kongen, og følge hans Raad, uagtet han vidste, Man, i hans Fraværelse, fra mange Sider vilde kappes om, paa den skammeligste Maade at sværte og belyve ham. Kongen takkede ham ret hjertelig for denne hans Føielighed, men forlangde derhos at beholde hans Ryttere i sit Følge, og det maatte de da finde dem i, og forlade deres Herre, ihvor ondt det end gjorde dem, saa de med deres grædende Taare bevidnede deres kjærlige Troskab, og ankede bitterlig paa, at der, for Andres Kjærlingagtigheds Skyld, skulde overgaae dem slig en ulidelig Skam og Tort, saa de stod for al Verden, som troløse Svende, der rømde fra den Herre, dem burde at følge. </p>
		<p>Kongen holdt nu allevegne Thing med Bønderne, men havde ondt at gjøre, thi immer mødte de i fuld Rustning, hvorved de noksom viste, hvordan de agtede at give deres Ord Vægt, og daglig kom de frem med splinternye og løgnagtige Beskyldninger imod <em>Absalon,</em> som de blot behøvede at nævne, for at finde Medhold; thi <em>Jyderne</em> snakkede dem bestandig efter Munden, og opmuntrede saaledes, paa den skammeligste Maade, hvad de kaldtes til at kue, pustede til Ilden, de kom for at slukke.</p>
		<p>Omsider, da Levnets-Midlerne slap op, vendte Kongen tilbage til <em>Sælland,</em> med nogle Almues-Mænd, som, paa alle Skaaningernes Vegne, skulde handle om Forlig med <em>Absalon.</em> Kongen satte over til det Sted i Sælland, som har faaet sit Navn efter <em>Helsingborg,</em> hvor <em>Absalon</em> da ogsaa mødte, og anførde de soleklareste Beviser paa sin Uskyldighed, saa alle de Løgne, Man i hans Fraværelse havde sammensmeddet, henveiredes som Avner, og Anklagerne selv bad ham ydmygelig om Forladelse for alle de Beskyldninger, de havde gjort imod ham. Man kunde, i Øvrigt, ved denne Leilighed, heller ikke noksom beundre <em>Absalons</em> Veltalenhed, saa Nogle af Tilhørerne endogsaa bogstavelig løftede hans Tale til Skyerne, og sagde, at den var guddommelig; men der blev imidlertid dog ingen Ting afgjort, thi Skaaningernes Sendebud sagde, det maatte komme an paa Folket selv, da de ingen Fuldmagt havde til at indgaae Noget.</p>
		<p>Uagtet nu Sendebudene, da de kom hjem, troelig formanede deres Landsmænd til at lade deres Galenskab fare, hjalp det dog ikke; thi <em>Skaaningerne</em> fremturede bestandig i deres hedenske formastelige Haardnakkenhed, og vilde hverken svare Bispe-Tiende, eller i nogen Henseende lade Kirken skee Ret. Desaarsag skrev nu <em>Absalon,</em> ved næste Lande-Mode, et Brev til Geistligheden, hvori han befalede, at lukke alle Kirkerne i <em>Skaane.</em> Almuen, som havde faaet et Nys om dette Brev, samlede sig nu under Lande-Modet, bevæbnet til Things, tæt udenfor Domkirken, hvor da To af Præsterne kom ud og forkyndte Ærkebiskoppens Forbud mod al Messe og anden offenlig Gudstjeneste, saafremt Man ikke vilde finde sig i Billighed, og svare Tiende. Almuen beskikkede derpaa strax Præsteskabet, med to Mænd af deres Middel, og lod det heller ikke feile paa Trudsler, thi Svaret lød saaledes, at da det ikke var Biskoppen men Folket, der i alle Maader underholdt Præsterne, saa maatte disse ogsaa vide at gjøre Gavn for Føden, og forrette deres Kirke-Tjeneste, eller og, som Føde-Nød, spadsere ud af Landet, og, vilde de ingen af Delene, skulde de ikke alene have alt deres Gods forbrudt, men straffes paa Liv og Lemmer. Præsteskabet var imidlertid kjækt, og svarede, at de lod sig hverken af Død eller Fattigdom skrække fra at lyde deres Biskop; og denne deres gudelige Standhaftighed virkede dog saameget, at Piben fik en anden Lyd; thi istedenfor at true, udbad nu Almuen sig, at det maatte staae hen med Forbudet, til de fik talt med <em>Absalon,</em> og da det Forslag var antaget, gik der Bud fra begge Parter over til <em>Absalon,</em> med Bøn om Tidsfrist, som han, der altid helst tog Folk med det Gode, ogsaa strax bevilgede, med særdeles Taksigelse til Landemodet for Sammes udmærkede Fasthed. </p>
		<p>Hvad der egenlig bragde Almuen til her at give Kjøb, var Frygt for en indbyrdes Krig, hvis Man havde brugt Haardhed mod Præsterne, af hvilke vel Endeel var Udlændinger, men en stor Deel ogsaa Indfødte, som havde stor Slægt i Landet, og nød desuden, <em>som</em> <em>Indfødte,</em> langt anderledes Høiagtelse hos Folket, end de Fremmede. Hvorlidt i Øvrigt Almuen skjønnede paa Absalons Føielighed, eller agtede at gjøre Bod, saae Man deraf, at de vedblev aabenlyst at plyndre saavel de Kongelige som de Bispelige Drabanters Gaarde.</p>
		<p>Da nu Fasten nærmede sig, og <em>Absalon</em> skulde over til <em>Lund,</em> for, paa Embeds-Vegne, at indvie Confirmations-Salven, fulgde Kongen ham did, blot med sine <em>Sællandske</em> Drabanter, thi <em>Fyenboerne</em> og <em>Jyderne,</em> som, forrige Gang, til hans store Ærgrelse, satte Mod i Oprørerne, lod han nu smukt blive hjemme. Reisen gik rask over Sundet, lige til <em>Lund,</em> hvor Kongen og Ærkebispen opholdt dem et Par Dage, efter hvis Forløb <em>Absalon</em> flyttede ud paa sit Landsted. </p>
		<p>Aldrig saasnart var Dette rygtedes i Landet, førend <em>Nørre-Skaaningerne</em> og <em>Hallandsfarene</em> kom i Aande, satte, som sædvanligt i slige Tilfælde, Budstikken i Omløb, og opkaldte alle Mand til at reise sig for Friheden. Under dette Paaskud dannede der sig da en heel Krigshær, som var dumdristig nok til at ville slaaes med Kongen, og meende altsaa, det var ingen Sag, at trodse et heelt Kongeriges Styrke. Kongen, som kom søndenfra, stødte nu sammen med Bonde-Hæren ved <em>Dyse-Bro,</em> og svarede <em>Absalon,</em> som bad ham spare Sværdet og bruge Kjeppen, at det var Mennesker, ei Hunde han havde at bestride. Han trak da nu Sværdet, ikke i sin Hidsighed, men efter modent Overlæg, da han fandt det nødvendigt, engang at vende det Laadne ud, og bruge en Haardhed, han ellers afskyede, baade for at faae Bugt med de Stivnakker, og for at afskrække Andre fra at træde i deres dumdristige Fodspor.</p>
		<p>Slaget stod paa Broen, som begge Hære stræbde at bemægtige sig, og Seieren var længe uvis, thi Bønderne slog drabelig fra sig, indtil <em>Absalons</em> Ryttere, som havde opdaget et nyt Vadsted, kom og tog dem i Ryggen; men det gjorde Udslaget, og det i en Hast; thi nu faldt Bønderne som Fluer, Mange druknede i Aaen, og Resten tog Flugten.</p>
		<p>Saaledes straffede da vor Herre øiensynlig disse ugudelige Kroppe, der havde sammenrottet sig imod Kirken; men ikke desmindre hørde dog Kongen, paa Hjemveien til <em>Lund,</em> at Østerlændingerne var ogsaa paa Benene, og agtede at hjemsøge ham. De var imidlertid endnu ikke ret blevet samlede, og han fandt det da raadeligst at komme dem i Forkjøbet, men blev noget forsinket, ved det Borgerskabet i <em>Lund</em> gjorde sig ud til Beens, og vilde ikke holde Trop, med mindre de til Løn fik Afslag i Skatterne. Det maatte da Kongen omsider bevilge dem, og saa fulgde de dog ikke længer med end til Marke-Skjel, under Paaskud af, at Byen behøvede selv deres Forsvar.</p>
		<p>Almuen, som ved dette Sinkerie fik Stunder til at sankes, havde imidlertid leiret sig ved <em>Getinge-Bro,</em> og røglet Steen i store Dysser, for dermed at spærre Overgangen; men da de saae, at Kongen slap over Aaen et andet Sted, og tog til Sværdet, blev de dog forknyttede saa Mange som de var, thi, skjøndt Kongens Magt var ingenlunde frygtelig, blev de dog bange for, det skulde gaae dem, ligesom deres gode Venner forleden, og skikkede derfor Kongen Bud, at naar han vilde gaae tilbage til Broen, vilde de strax nedlægge deres Vaaben. Hertil lod da Kongen sig ogsaa bevæge, især ved <em>Absalons</em> Anmærkning, at Man maa kunne tælle de Bønder, Man slaaer ihjel, og, saasnart han kom til Broen, faldt Hoved-Mændene for Oprøret ham strax til Fode, bad ydmygelig om Naade, og lovede herefter at være i alle Maader hans lydige og troe Undersaatter; ja, da han yttrede Tvivl om deres Ærlighed, bekræftede de med Eed deres Tilsagn.</p>
		<p>Nu skildtes da Almuen ad, og Kongen drog tilbage til <em>Lund,</em> hvorfra han siden reiste rundtom i Landet, og udtog Gidsler; men ihvor føielig end Almuen nu viiste sig i alle andre Henseender, blev den dog haardnakket ved at nægte Tienden, som Kongen derfor endelig vilde havt <em>Absalon</em> til at give Slip paa, og sagde i den Anledning: jeg maa dog passe paa, det skal ikke gaae mig, som det gik <em>Knud</em> i <em>Odense,</em> da han streed for Tienden. <em>Absalon</em> derimod, som fandt, det var baade Synd og Skam at skille Kirken ved sine Rettigheder, sagde bestemt Nei, det gjorde han aldrig, og, lagde han til, om endogsaa Kongen vil holde med Bønderne, skal dog Ingen kunne forbyde mig ligefuldt at kræve dem for Tienden, som en vitterlig Gjeld, men jeg forlanger heller ikke, at Nogen skal sætte sig i Fare for min Skyld, og Kongen gjør da klogest i at tie med den Ting, for ei at støde Almuen ved at hjelpe Kirken. Kongen, som indsaae, at <em>Absalon</em> i Grunden havde Ret, og ærede derfor i Hjertet hans Standhaftighed, forlangde nu, at, siden han ikke vilde give Slip paa Tienden, skulde han dog lade være at inddrive den, og bie, til Man maaske med Læmpe kunde bøie hvad der brast for Magten. Det indgik <em>Absalon,</em> for at føie Kongen, men erklærede dog tillige, at han forbeholdt sig sin lovlige Ret, og vilde derfor slet ikke nyde Noget af den Godtgjørelse for Tienden, som hans Formænd havde oppebaaret.</p>
		<p>Saaledes gav da <em>Absalon</em> efter, og ved denne hans Ædelmodighed stilledes Oprøret.</p>
		<p>Efter denne Begivenhed var det, Man fik det store Beviis paa den Tydske Keisers Listighed, som var det Vaaben, hvormed han især haabede at give Hertug <em>Hendrik</em> i <em>Sachsen</em> hans Banesaar; thi da han stod i den faste Formening, at Kong <em>Valdemar</em> vilde hjelpe Hertugen, vidste han ogsaa godt, i hvad Garn Man fanger saadanne Fugle, og skikkede Bud herind om at faae En af Kongens Døttre til hver af sine to Sønner, af hvilke den Ene skulde være Keiser efter ham, og den Anden var allerede Hertug i <em>Schvaben.</em> Det gjorde han en god Dag ikke, fordi han nogensinde agtede at have Sønne-Koner herinde fra, men blot for at skille sin Fiende ved En af hans gode Venner, og det var listigt nok, men ogsaa lumpent i høieste Grad, thi han maatte jo dog aabenbar have bidt Hovedet af Skam, den Falske-Blakke, før han kunde beile til en Konges Svogerskab, hvem han før havde trukket saaledes paa Læst, og narret til at blive hans Lehnsmand. Valdemars gode Venner kjendte ogsaa strax Ræven, og forsikkrede Kongen, at det Forlangende kom ikke af Kjærlighed til hans Døttre, men blot af Had til <em>Hendrik,</em> og Keiseren havde da sikkert faaet en lang Næse, naar ikke Dronningen havde været, men hun havde ikke Øie for Andet, end den forskrækkelige Ære, der skulde vederfares hendes Døttre, og hun gik af med Seieren. Kongen spurgde nu Gesandterne, hvormeget vel Keiseren forlangde i Medgift, men dertil svarede de, at det vidste de ikke, og skrev saa til ham selv derom, hvorpaa der kom det Svar, at, naar Kongen vilde møde ham i <em>Lybek,</em> kunde de der allerbedst selv afgiøre den Sag med hinanden; og dertil bekvemmede Kongen sig da ogsaa.</p>
		<p>Imidlertid opbød Keiseren hele Rigets Magt, for at give <em>Hendrik</em> Hjerte-Stødet, og havde virkelig den Glæde, at den ene Bye faldt fra og overgav sig efter den Anden, vel ikke just af Kjærlighed til Keiseren, men dog af Had til Hertugen, hvem langvarig Medgang havde gjort overmodig, saa han troede, at før skulde Himlen falde ned, førend Nogen skulde styrte ham fra Lykkens Spidse, og havde derfor traadt sine Undersaatter paa Nakken, behandlet dem saa urimelig haardt, og tillige saa utaalelig grovt, at han ikke kunde handlet værre med sin arrigste Fiende. Han gik derfor ikke til Grunde ved noget stort Nederlag eller fiendtlig Overmagt, men ved sine egne Folks Utroskab og Frafald! Just nu forlod han over Hals og Hoved <em>Lybek,</em> hvor han ikke længer troede sig sikker, og løb, med alle sine Skibe, ind til <em>Stormarn;</em> thi sit sidste Haab satte han til <em>Holstenerne,</em> hvis Herre, Grev <em>Adolf,</em> han, af reen Barmhjertighed havde opfødt fra spæd af, gjort overmaade meget Godt og selv slaaet til Ridder, men <em>Adolf,</em> som for Resten var et opvakt Hoved, og en Lykkens Kjæledægge, lønnede dog sin Fosterfader som et utaknemmeligt Skarn, thi, blandt alle <em>Hendriks</em> Lehnsmænd, blev netop han den første Forræder. </p>
		<p>Keiseren lavede sig nu til at gaae over <em>Elben,</em> og lod derfor en Hob Skibe, bemandede med Bueskytter og med Slynge-Kastere, løbe ned ad Floden, hvor <em>Hendrik</em> ogsaa havde nogle velbemandede Skibe liggende, som skulde hindre Overgangen, men saasnart disse blev den store Keiser-Flaade vaer, tog de Flugten, hvorpaa da Keiseren i al Mag satte over, og lagde sig for <em>Lybek.</em> Da han imidlertid, under denne Stads Beleiring, var meget bange for, at de Slaviske Fyrster, <em>Bugislav</em> og <em>Kazimar,</em> skulde falde ham i Ryggen, stræbde han strax at vinde dem, ved et Gesandtskab, som skulde tilbyde dem den Hertugelige Værdighed, saa de herefter med Æren kunde beklæde deres Høisæder, istedenfor at de hidtil kun havde været Slave-Høvdinger, uden mindste Rang eller Titel. Brødrene, som havde maattet døie mange Fornærmelser af <em>Hendrik,</em> tog ogsaa med Kyshaand imod Keiserens Tilbud, og tænkde da mindst paa, at hvad der gik for en stor Naade, var i Grunden et Trældoms-Aag, de maatte skammet dem ved at bære.</p>
		<p>Imidlertid afgik Kong <em>Valdemar</em> til <em>Lybek,</em> med en Flaade, mere strunk end stærk, og blev modtaget af Endeel Tydske Riddere, som paa det Forbindtligste takkede ham for hans Komme, og ønskede, at han vilde løbe saa langt ind ad Floden, som mueligt, for at han og Keiseren kunde have desnærmere til hinanden. Dagen efter forespurgde Man hos Kongen, om han ønskede, at Keiseren skulde møde ham paa Halv-Veien, men dertil svarede Kongen, at, for slige Smaatings Skyld, vilde han ikke gjøre Hans Romersk-Keiserlige Majestæt nogen Uleilighed. Denne Kongens Ydmyghed vidste imidlertid den snilde Keiser prægtig at laane Skinnet af, ved hans Modtagelse, thi efterat have omfavnet og kysset <em>Valdemar,</em> lagde han sit Purpur, lod ham gaae paa den <em>høire</em> Side, tog ham ved Haanden, og førde ham med stor Æresbeviisning midt igjennem Leiren, bydende selv, som hans Herold, alle Mand at gjøre Plads for Kongen. Saaledes kom da <em>Valdemar</em> til Keiserens Telt, men da den var nær ved at blive revet omkuld af Folk, der stimlede sammen for at see Kongen, førde Keiseren ham ud paa fri Mark, og, for at forebygge Trængsel, udrakde han sit Spir, og befalede med høi Røst, at saasnart de standsede, skulde alle Folk strax tage Sæde; men dertil svarede <em>Valdemar,</em> som i Høflighed ikke vilde give Keiseren noget efter, og altsaa heller ikke sætte sig ved Siden ad ham, at han vilde nok bie med at sidde, til han fik sin Stol. For Resten kom Ingen til at sidde efter sin Rang, thi Man saae Grever og Hertuger strøede omkring allevegne, den Ene hist og den Anden her, efter Trængselens Medfør, saa her var et Høisæde ingen Ærespost men kun et Lykketræf. </p>
		<p>Der, skal jeg love for, vor Konge gjorde Lykke, med sit herlige, majestætiske Udseende, thi Man sloges hardtad om at faae ham at see, saa hvem der sad for lavt, krøb op paa sin Naboes Skuldre, og rakde Hals, for at skaade ham, ligesom de da ogsaa, paa deres Tydsk, storlig ophøiede hans Vext og hele hans Skabning, saa det lød fra alle Sider: ja, det kan Man see er en Konge og et Overhoved, det var en Karl til en Keiser, ikke den anden Dværg, der seer ud som en Nisse-Konge! Det klang vel just ikke saa godt i Keiserens Øren, men han holdt alligevel gode Miner, som Man kan tænke, for at Ingen skulde troe, han stødte sig over Kongens Berømmelse; og først efterat have givet Alle Tid til at yttre deres Forundring, bød han nogle Faa staae op, tog Kongen ved Haanden, og førde ham, med samme Høflighed, som før, tilbage til det næste Telt. Her gik de ind, og slog Gjækken løs, saa den Dag blev der ikke talt et Ord om alvorlige Ting, og da Aftenen kom, blev Kongen fulgt hjem af lutter unge Adelsmænd, omkring fra hele Tydskland, efterat han havde lovet, næste Dag, at mødes med Keiseren i Skoven, nede ved Havnen, hvor de bedre kunde tale sammen i Mag. Keiserens Sønner kom ogsaa ud ombord til Kongen, vel kun som for deres eget Morskabs Skyld, men dog i Grunden, fordi Keiseren, ved at omgaaes Kongen paa saa venskabelig en Fod, vilde vise, hvor høilig han skjønnede paa hans Artighed med at besøge sig.</p>
		<p>Da Man nu, paa nysnævnte Sted, kom til at tale om Giftermaalene, forlangde Keiseren tredivetusinde Mark Sølv for sin ældste Søn, og ottetusind for den Anden, i Medgift; men da de Danske Raadsherrer i det Hele fandt det Hastværk mistænkeligt, aldenstund Ingen af Frøkenerne var voxen endnu, og da Kongen tillige fandt, at hans Raad var ikke til saadanne Udgifter, saa gik det store Partie overstyr, og Kongen forbandt sig blot til at udrede de otte tusind Mark, for hvilke hans Frænde, Kongen af <em>Ungarn,</em> paatog sig at indestaae. Dermed var da Kjøbet sluttet, og, efterat Aftalen var paa begge Sider med Eed beseiglet, vendte Kongen tilbage til sin Flaade og Keiseren til Leiren.</p>
		<p><em>Slaverne,</em> som var underveis, men turde, af Frygt for Kongens Flaade, ikke løbe ind, skikkede nu Bud derom til Keiseren, og næste Morgen, ret i Dagningen, roede Keiseren, med et lidet Følge, i en Konge-Baad, ud til <em>Valdemars</em> Skib, hvor Man mindst havde ventet at see ham, saa til Dags. Kongen lod alle sine Skibs-Høvedsmænd kalde, for at være nærværende ved Samtalen, dog med Undtagelse af den <em>Rygiske</em> Fyrst <em>Jærmer;</em> thi hans Nærværelse frabad Keiseren sig udtrykkelig, fordi han vidste, han holdt med de Danske. Ellers underligt nok, thi Dagen i Forveien havde Keiseren overøst <em>Jærmer</em> med de største Smigrerier, saa han endogsaa kaldte ham <em>Konge.</em> </p>
		<p>Keiseren fortalde nu Kongen, at han havde Noget at betroe ham i Hemmelighed, betragtende ham nu, for Svogerskabs Skyld, ei blot som sin Ven, men som sin anden Sjæl. Han havde nemlig, for at svække <em>Hendrik,</em> lokket <em>Slaverne</em> til sig, med glimrende Løfter, men som han aldrig agtede at holde en Dag længer, end til Hertugen var undertvunget, da han godt huskede, at Kongen havde hans tidligere Løfte paa hele det Slaviske Rige. Han bad derfor Kongen tillade ham, for et Øieblik, at behandle Slavenland som en Deel af det Romerske Rige, og give begge Brødrene et tomt Hertugs-Navn, de kunde have at lege med, til <em>Hendrik</em> var slaaet, da de saa bestemt skulde komme til at lystre Kongen. </p>
		<p>Med Kongens Samtykke holdtes nu, næste Dag, et Herre-Møde, hvor <em>Bugislav</em> og <em>Kazimar</em> høitidelig annammede det Romerske Riges Ørne-Banner, og udnævnedes til Hertuger. De store Narre, som saaledes, for en tom Titel, solgde deres arvelige Høisæde og deres Fædernelands Frihed! Men Tingen var, de vidste ikke, hvad de gjorde, thi havde de kun vidst, hvilken Byrde der, med den lille Klud, blev lagt paa deres Skuldre, havde de vist heller gaaet til deres Død, end steget til den Ærespost, og i alt Fald langt heller nedlagt Regjeringen; thi nu havde de kun Skam af alle deres Ærestegn, og reiste hjem med et forgyldt Trældoms-Aag.</p>
		<p>Ved denne Leilighed fik ogsaa <em>Sigfried,</em> en høibaaren <em>Thyringer,</em> ved Keiserens Mellemhandling, Løfte paa En af <em>Valdemars</em> Døttre, og fulgde saa med Kongen paa hans Skib til <em>Slesvig,</em> hvor Brylluppet stod med megen Pragt og Herlighed.</p>
		<p>Medens Dette stod paa, havde <em>Slaverne</em> bygget dem et Blokhuus ved <em>Svineminde,</em> og, da det om Vinteren blev revet bort, af Havet som gik op, samlede de strax alle Fornødenheder, og byggede om Foraaret To for Eet, i den Tanke, at naar de derved fik spærret <em>Svineminde,</em> ligesom <em>Peneminde</em> allerede var spærret ved <em>Volgast,</em> kunde de blæse ad hele Verden. Aldrig saasnart fik Kong <em>Valdemar</em> Nys om de Anstalter, førend han strax kaldte Flaaden sammen, for at komme over og forstyrre dem i deres Arbeide, men da han kom til <em>Grønsund,</em> fortalde <em>Rygboerne</em> ham, at nu var det bag efter, thi Blokhusene var allerede færdige og havde deres fulde Besætning. Vilde Man nu gjøre Noget, maatte Man foretage en ordenlig Beleiring, som, Kongen fandt, var en vanskelig Sag, især da der ingen Havn var i Nærheden, og han lod da kalde først sin Søn <em>Knud,</em> og derpaa tillige <em>Absalon, Sune</em> og <em>Æsbern,</em> fortalde dem, hvordan det hængde sammen, og føiede til, at han saae helst at være udenfor det Hele, thi var han selv med, og Beleiringen mislykkedes, vilde det kaste Skygge paa alle hans forrige glimrende Bedrifter. Han agtede desaarsag at overdrage Beleiringen til <em>Knud</em> og <em>Absalon,</em> som, hvis de vandt Seier, gjorde Fædernelandet samme Ære, som om han selv var med, men ikke nær den Skam, om de endog gav tabt. Dertil svarede <em>Absalon,</em> at <em>Skaaningerne</em> og <em>Sællandsfarene</em> vilde han nok anføre, men <em>Jyderne</em> derimod ikke, da han forud vidste, hvad ogsaa Erfaringen siden stadfæstede, at de vilde lade haant om at lystre saavel <em>Unge-Knud</em> som ham. Ja, ja, sagde Kongen, lidt stødt, saa faaer jeg da gaae selv, ihvor daarlig jeg er. Han blev ogsaa virkelig syg og maatte gaae til Sengs, men det var netop blot af Græmmelse over de Blokhuse, som han slet ikke vilde lade staae, og mistvivlede dog om at faae Bugt med. </p>
		<p>Næste Morgen tidlig kom alle Høvedsmændene til Kongen, lovede at gjøre deres Bedste, ligesaafuldt, som om han selv var med, og fik ham da omsider, skjøndt med Nød og neppe, overtalt til at vende om til <em>Vordingborg.</em> Nu skulde da <em>Knud</em> og <em>Absalon</em> regjere Flaaden, men først blev de længe opholdt af en flyvende Storm, og derpaa begyndte <em>Jyderne</em> at stemme op, saa det skingrede efter, raabende paa, at de havde hverken Vaadt eller Tørt, og de vilde lade Pokker gaae i Leding, de vilde hjem. Vel søgde Biskop <em>Homer</em> i <em>Ribe</em> at tale dem til Rette, men her hjalp hverken hans geistlige Værdighed eller hans vidtberømte Talegaver, og da han derpaa, i den Tanke, at haandgribelige Beviser maaske her var de bedste, lod en af Oprørerne, der blev ved at larme udenfor hans Telt, tage ved Vingebenet, saa blev det først for Alvor galt. Da nu Høvedsmændene saae, at Alting var i Oprør, blev de enige om, det var bedst, at give Folket Hjemlov, thi de frygtede for, at Almuen skulde gjøre Kongen den Tort, at bryde op paa egen Haand, Noget der kunde havt de bedrøveligste Følger, da Man maatte huske, hvordan det gik Hellig-Knud, da han vilde straffe Folket for Ledings-Brud. I alt Fald, meende Man, hvis Kongen, som laae af en hidsig Feber, nu faldt fra, kunde saadan en Forstyrrelse let skille hans Søn ved Thronen.</p>
		<p>For nu altsaa dog at redde Skinnet, saa det lod, som Folket lystrede Kongen, skjøndt de kun gjorde hvad de selv vilde, sammenkaldte <em>Knud</em> hele Flaadens Mandskab, og gav dem Hjemlov.</p>
		<p>Da nu Toget saaledes var gaaet overstyr, tog <em>Knud Absalon, Æsbern</em> og <em>Sune</em> med sig, og seilede til <em>Vordingborg,</em> for der at oppebie Udfaldet paa sin Faders Sygdom. <em>Valdemar,</em> som laae for aabne Vinduer ud til Stranden, kjendte strax Seilene, og Bestyrtelsen over denne hovedkulds Hjemkomst bidrog ikke lidet til at forøge hans Græmmelse, saavelsom til at forværre Sygdommen; men begge Dele vidste han saa godt at skjule, at da hans Søn og Vennerne kom ind til ham, tog han imod dem med saa mildt et Ansigt, at Man knap skulde troet, det var ham, der laae syg. Han sagde endogsaa, at det var yderst ubetydeligt den Smerte han følde, og viiste derved, hvorledes en stærk Aand formaaer at skjule store Lidelser; men ikke desmindre gjorde han dog sit andægtige Skriftemaal for <em>Absalon,</em> fordi, som han sagde, da Ingen veed sin Time, bør Man omvende sig i Tide, og ikke bie til det sidste Aande-Dræt; thi hvem der saalænge opsætter sin Omvendelse, viser derved noksom, at han skyer den, og er forelsket i Synden, og hans Anger er da intet værd.</p>
		<p>Med det Samme testamenterede Kongen det Halve af sit Arvegods til Klosterne, men anmærkede dog udtrykkelig, at derved ikke forstodes Noget af hvad Gods der var forbrudt til Kronen.</p>
		<p>Der var imidlertid Ingen der troede, at Kongen døde dengang, undtagen <em>Sune,</em> som, hvad enten han havde drømt det, eller paa anden Maade faaet en Andelse derom, sagde bestemt, at den Feber blev Kongens Helsot, og at Man derfor i Tide skulde træffe de Foranstaltninger, Man kunde, til Bedste for <em>Knud</em> i det Tilfælde; thi naar først Kongen var død, vilde Sorgen være for stor til at Man kunde have Sands og Samling til Noget.</p>
		<p>Nu ankom Abbed <em>Johannes,</em> som var en Dosmer i Læge-Konsten, men vidste godt at prale, og var kommet i saadant et Ry, at Man havde hentet ham til Kongen, ovre fra <em>Skaane.</em> Han havde aldrig saasnart løselig undersøgt Sygdommen, førend han, paa det Bestemteste, den Løgnhals, lovede at helbrede Kongen, rørde derpaa Noget sammen, og gav ham ind, jog alle Folk ud af Sengkammeret, og sagde, at Kongen skulde lægge sig til at sove. Da han, lidt efter, kom ind, og fandt Kongen maalløs i en stærk Sveed, befalede han, kun at dække ham vel til, thi det var en herlig Uddunstning, som vilde gjøre god Virkning; men Gud give, <em>Sunes</em> Andelse havde været lige saa falsk, som Lægens Spaadom; thi Kongen døde, og blev derved et mærkeligt Beviis paa, at Livet er for kort og Konsten for lang til at Man kan stole paa Læger.</p>
		<p>Næste Morgen tidlig, da Kongens Venner traadte ind i Kammeret, fandt de ham død i Sengen, men dog varm endnu, og saa rødmusset, at Man gjerne kunde have antaget ham for levende, især da der heller ikke var mindste Forandring at kjende i hans Ansigt. Saaledes laae han, til henimod Aften, men da viiste Blegheden tydelig at han var død. Liget blev da lagt paa Løibænk, og siden baaret til <em>Ringstæd,</em> hvor han skulde begraves; thi denne lille Bye, alt længe mærkværdig, for sin Ælde, var nu blevet det end mere, siden <em>Valdemars</em> Fader, Hertug <em>Knud,</em> fandt der sit Hvilested.</p>
		<p>O hvilket sørgeligt Syn! her den døde Konge, hist Kvinderne som mødte Liget med deres udslagne Haar, og med deres hulkende Klage, at nu var Trældoms-Aaget atter deres visse Lodd, nu, da han var borte, som brød Aagets Bomme, og som landsforviiste Frygt for Vikinger, ja mægtede at frede Kyst som Krog, og reent udslette Røver-Traadd.</p>
		<p>Af lignende Klage-Maal gjenlød og Marken, hvorsomhelst Bønderne fik Øie paa Toget; thi de lod Alle Ploven staae, for med Sorgen at vise deres Konges Liig den sidste Ære; fandt deres eneste Lise deri, at skyde Skuldre under Baaren, og jamrede sig over Kongen, hvis Død de kaldte Rigets Undergang, og sagde, at nu var kun Død, eller, om der end var noget Værre, det Værste for Alle i Vente!</p>
		<p>Nu skulde <em>Absalon</em> da læse Sjæle-Messe over Kongen, men, midt i sine gudelige Bønner, blev han saa overvundet af Sorgen, at han beduggede Alteret med Taarer, og havde knap saa megen Magt i Haand og Mund, at han kunde fuldføre Tjenesten; ja tilsidst blev han, selv paa Legemets Vegne, med Eet saa heftig betaget, at han, med det sidste Ord paa Læberne, nær havde opgivet Aanden! Sandelig, Man skulde ikke troe, det var mueligt, at en Helt, som han, kunde saa ganske og aldeles bukke under for Sorgen, naar det ei var saa vitterligt, hvor hjertenskjær han havde havt Kong Valdemar! Dog herom gjordes vel ei andet Vidnesbyrd behov, end Taare-Strømmen, hvori han paa Altret udøste sit Hjerte, og som vist, med Røgelsen, den vædede, har duftet sødt for Gud!</p>
		<p>Saa nær var det ved, at begge vore Helte-Lys paa eengang havde slukkedes, men det skulde, Gud skee Lov! dog ei saa være, der maatte ei fattes Danmark en Helt, som kunde undertvinge Slavenland, og Folket skulde ei forlades værgeløst, paa den Høide, det, i saadanne Høvdingers Fodspor, havde besteget!!</p>
	</section>

	<section class="blank"></section>

	<section class="titlepage">
		<hgroup>
			<p>Dannemarks Krønike.</p>
			<h1>Sextende Bog</h1>
			<p>Fra Valdemar den Stores Død.</p>
		</hgroup>
	</section>

	<section id="chapter-65"
		class="chapter"
		style="page: book-16">
		<h2>Knud Valdemarsøn.</h2>

		<p>Aldrig saasnart havde <em>Knud,</em> ved en høitidelig Jordefærd, beviist sin Faders Støv den sidste Ære, før han, efter sine gode Venners Raad, skyndte sig over til Jylland; thi ved en Thron-Bestigelse er Tiden altid kostbar, og skjøndt Knud, alt for længe siden, var baade kaaret og kronet, fandt han det dog fornødent at tage sin Faders Drabanter i Eed paa Nye.</p>
		<p>Paa <em>Viborge-Landsthing</em> var alle Mand enige, om at bevidne <em>Knud</em> deres Hengivenhed, og, skjøndt der paa <em>Urnehoveds-Thing</em> var nogle enkelte Tværdrivere, som begyndte at knurre, var dog Mængden vel fornøiet, og nødte da snart de Andre til at holde Mund, saa at, i det Hele taget, var det virkelig med Folkets Minde, at <em>Knud</em> besteeg sin Faders Throne.</p>
		<p>Kun i <em>Skaane</em> saae det anderledes ud, thi der ansaae Almuen Kong <em>Valdemars</em> Død som en glædelig Anledning til at afryste alle Baand, og hevne sig paa Øvrigheden, for Nederlaget ved <em>Dyse-Bro,</em> hvor saa Mange havde mistet Venner og Frænder. Ophavsmanden var En, hedd <em>Aage Tøvesøn,</em> som med sin forgiftige Tunge satte Alting i Oprør, og pustede saa længe til Gnisten, der ulmede under Asken, at den brød ud i lysende Lue. Vel skyndte <em>Absalon</em> sig strax over til <em>Skaane,</em> for, om mueligt, at forekomme videre Ulykke, og holdt der Thing med Almuen, men talede kun for døve Øren, og stod tilsidst Ene tilbage; thi Folket strømmede hen til et andet Sted, hvor Hovedmændene fra Oprøret holdt Taler, og var dumdristige nok til at ride omkring i Skaren, og stævne alle Skaaninger til at møde sammesteds, om fjorten Dage, for med væbnet Haand at værge deres Frihed. </p>
		<p>Under saadanne Omstændigheder fandt <em>Absalon</em> det raadeligst at søge <em>Sælland,</em> hvorved imidlertid Almuen fik for Alvor Mod til at husere, og begyndte med <em>Thords</em> og <em>Æsberns</em> Gaarde, som de først udplyndrede, og derpaa lagde i Aske. Adskillige andre Herregaarde havde, faa Dage efter, samme Skæbne, thi Hovedmændene vidste intet bedre Middel til at holde Almuen i Aande, og derved naae deres egne Hensigter, end at give Adelens Godser til Priis, og Regningen var for saa vidt ganske rigtig, at Man slider gjerne for en glad Aften, og gjør sig gjerne Livet suurt, naar det kun betaler sig godt.</p>
		<p>Af Frygt for at Raden skulde ogsaa komme til dem, var der da nu en heel Deel Adelsmænd, som gav deres Gaarde gode Venner i Vold, og undveeg selv, med hvad flyttes kunde, Somme ud til rum Søe, hvor de fandt det sikkrere nu end paa Land-Jorden, og Somme over til <em>Absalon</em> at søge Trøst og Husvalelse.</p>
		<p>Da nu imidlertid <em>Knuds</em> og <em>Absalons</em> Ryttere, som laae i Skaane, mærkede at Man skar dem over een Kam med deres Herrer, syndes de dog, det var bedst at slaae fra sig, og det gav Anledning til, at Hovedmændene for Oprøret saae sig om en Høvding, da den forrige Allarm saa øiensynlig havde stadfæstet det gamle Ord, at ilde strider hovedløs Hær. De indkaldte derfor En, hedd Harald, fra <em>Sverrig,</em> som vel ogsaa var af Kongeligt Blod, men duede dog ikke mere til Konge, end det femte Hjul til en Vogn; thi han var et Dummerhoved og en Stamihak, saa Sverrig havde ikkun Skam af at sende og Skaane af at modtage saadant et Stykke Konge.</p>
		<p>Da dette rygtedes i Skaane, blev de Store forskrækkede, og sendte Bud til <em>Absalon;</em> men saalænge <em>Harald</em> ikke endnu var kommet ind over Grændsen, vidste de dog ikke ret, hvad de vilde, thi da der, Tid til Anden, gik forskjellige Rygter om hans Ankomst, bad de snart <em>Absalon</em> komme over og hjelpe dem, og snart bad de ham blive reent borte.</p>
		<p>Tilsidst blev det imidlertid dog Alvor, og, aldrig saasnart var <em>Harald,</em> ved Hjelp af Kong <em>Knud</em> og <em>Børge</em> Jarl i Sverrig, brudt ind over Grændsen, førend Almuen flokkedes om ham i Tusindtal, som en ny Kost, der nødvendig maatte feie godt. Stolt af sligt et Følge rykkede <em>Harald</em> lige mod <em>Lund,</em> og truede Staden med Undergang, fordi den vovede at lukke sine Porte for ham, men imidlertid stak Endeel af de Store Hovederne sammen, satte Mod i hverandre, og leirede sig ved <em>Lom-Aa;</em> ja, endskjøndt Adskillige af Kongens Tjenere lod som de Intet vidste, og blev hjemme, var de Andre dog saa opsatte paa Striden, at de ændsede ingen Ting, men gav Hestene Tøilen, og foer, saa Faa de var, om Kap, uden al Orden og Anførsel, løs paa Fienden. De fandt ikke heller synderlig Modstand, uden forsaavidt de havde Modvind, som, i den Fart, de kom feiende, vendte op og ned paa deres Skjolde; thi hvad Bønderne angaaer, da fik de ondt i Øinene, skjød Rygg og smurde Hæle, saasnart de saae det blanke Sværd. For at komme des raskere afsted, smeed de endogsaa deres Skjolde, som det da gaaer, at Vaaben er kun til Byrde for hvem der ei tør bruge dem, og, ved at betragte de mylrende Flokke, der løb saa skammelig for en Haandfuld raske Karle, kunde Man ret lære, at Mængden alene gjør ikke Mandstærk. Seieren kostede ei en eneste Blods-Draabe, men Flugten kostede Mange deres Liv, og Fleer deres Frihed, og saavel <em>Harald,</em> som <em>Aage,</em> hans Krone-Smed, var glade, de slap ind i <em>Sverrig</em> igjen.</p>
		<p><em>Lunds</em> Borgere havde under alt Dette siddet stille, og baaret Kappen paa begge Skuldre, for at see Udfaldet, og saa holde med den Stærkeste; men saasnart de mærkede, hvem der havde Lykken med sig, var de heller ikke sene til at pege Fingre ad Hæle-Fægterne, og snappe efter Deel i Prisen og Byttet, de kjønt lod Andre forhverve.</p>
		<p>Man skulde nu vel tænkt, at den <em>Skaanske</em> Almue, efter to saa bedrøvelige Tog, som den havde gjort, ei skulde lystes ved, tredie Gang, at prøve Styrke med Adelen, men Sviden gjorde dem dog kun mere hevngjerrige, og de holdt atter et Thing, hvor de svor, at afstryge Skammen, og ødelægge Adelen i Bund og Grund. Besatte af en ulægelig Oprørs-Aand, blinde for de store Slægters glimrende Skjolde-Mærker, følesløse for de haarde Tugtelser, de havde fristet, blev de da haardnakket ved at rase, og den hele Skaanske Adel saae sin Undergang for Øine, da <em>Absalon</em> pludselig kom, som en Skyts-Engel, med <em>Sællands</em> Magt, og afværgede Faren. Med flyvende Faner holdt han sit Indtog paa Thing-Stedet, og forstyrrede ei blot Almuens oprørske Anslag, men satte tillige, som det sig burde, paa Ny de Love i Kraft, som den, med et Munds-Veir, havde formastet sig til at afskaffe, og, skjøndt <em>Harald</em> var fraværende, gik han dog ei aldeles Ram forbi, thi der gik ligefuldt Dom over ham, saa han kan to Gange sige, han vandt, som de taber i Skaane. Almuen var saa langt fra at øve mindste Fiendtlighed, at den meget mere lod, som det havde aldrig været dens Agt, thi alle Mand lagde strax Vaabnene fra sig, blandede sig med Absalons Følge, som rolige Thing-Mænd, og gav, skjøndt Gud veed med hvad Hjerte, alle hans Forslag paa Timen høirøstet Bifald.</p>
		<p>Saaledes endtes da, med dette Thing, hint gruelige og langvarige Oprør, thi aldrig siden har Almuen vovet at trodse Rigs-Raadet.</p>
		<p><em>Knud</em> var imidlertid, paa Rygtet om de Skaanske Uroligheder, draget over fra <em>Jylland</em> til <em>Fyen,</em> hvor han mødte <em>Absalons</em> Broder <em>Æsbern,</em> der var afsendt med Budskab om de Kongeliges Seier, men <em>Knud</em> turde ikke engang see ret paa ham, end sige spørge om hans Ærende, saa bange var han for, med det uventede Bud kun at faae sørgelige Tidender. Da nu imidlertid <em>Æsberns</em> Ord stadfæstede, hvad hans glade Aasyn strax forkyndte, at de Kongelige havde seiret, blev Kongen ogsaa sjæleglad, og fortsatte saaledes Reisen til Skaane, hvor han agtede, med Ild og Sværd, at ødelægge hele <em>Froste-Herred,</em> som ogsaa var skedt, hvis ikke <em>Absalon,</em> der var det Herred gunstig, havde lagt sig derimellem, og udvirket, at alle De der holdt med <em>Harald,</em> imod Kongen, slap med Penge-Bøder. Naar Man nøies med saa ringe Bod for en saa uhyre Brøde, da maa Man for Alvor sige, Naade gaaer for Ret, og samme Naade vederfores, ved <em>Absalons</em> Mellemhandling, ogsaa de øvrige Skaaninger; saa <em>Knud</em> gav ret et glimrende Beviis paa Ædelmodighed, tilgivende, for een Vens Skyld, mange tusinde Fiender! </p>
		<p>Skamme maatte sig vel den Tydske Keiser, at han vilde lægge Snarer for en saadan Ædling, men han gjorde det alligevel, og skikkede ham Bud paa Bud om at komme ud og indtage sin Faders Plads iblandt Keiserens Venner, det vil sige med andre Ord: om han ikke nok vilde være saa dum at løbe i den samme Fælde, som hans Fader, formedelst sin Troskyldighed, havde ladet sig indlokke i. Keiseren fik imidlertid en lang Næse, thi, efter sine gode Venners Raad, som kjendte Ræven paa en Prik, skrev <em>Knud</em> et meget artigt Brev tilbage, hvori han undskyldte sig med det Meget, han i sin Regjerings Begyndelse havde at tage vare. Vel kom der nu et Torden-Brev fra Keiseren, hvori han truede med at taget Riget og give det til en Anden, men dertil svarede <em>Knud</em> kort og godt, at Keiseren biede dog vel med at tage Riget fra ham, til han fandt en Danner-Konge, som havde Lyst til at sidde under Tydsklands Vinger; et Svar, som viiste, baade at han blæste ad Keiserens Trudsler, og at han stolede paa sine Undersaatters Kjærlighed.</p>
		<p>Da nu Keiseren saae, at paa den Maade kom han ingen Vei med <em>Knud,</em> tog han Sagen paa en anden Leed, og sendte os Grev <em>Sigfried</em> paa Halsen, som var gift med <em>Knuds</em> Syster, og skulde nu see til at udrette med Munden hvad der glippede for Pennen. Han havde derfor, paa Dansk Grund, i Overværelse blot af <em>Absalon,</em> <em>Sune</em> og <em>Æsbern,</em> en Samtale med Kongen, hvori han, vidtløftig udlagde, hvilken inderlig Kjærlighed han bar til sin Kongelige Herr Svoger, og hvilken stormægtig Herre Keiseren var, og sagde derpaa til de ovennævnte Raadsherrer: betænker dog, hvad I skylder eders Kongelige Myndling, som en kjærlig Fader, med saamegen Tillid, betroede til eders Veiledning, og vogter eder vel, at I ikke, af misforstaaet Venskab, handler som hans værste Fiender, ved at indvikle ham, den unge, uerfarne Herre, i en Krig, der overgaaer hans Kræfter, og vil, istedenfor, som I tænker, at grundfæste hans Selvstændighed, kun skille ham ved Riget! O stræber dog heller at lede ham ved vise Raad, og indseer dog, at det er ingenlunde Fornedrende for ham at høre til Keiserens Hofstat!</p>
		<p>Ja, svarede <em>Absalon,</em> Gud veed, jeg giver hjertensgjerne <em>Knud</em> de allerbedste Raad, jeg kan, men seer derfor ogsaa helst, han tager sin Kongelige Værdighed i Agt, naar han søger Keiserens Venskab, og det saameget mere, som Kong <em>Valdemar,</em> for alt sit Venskab og sin Underdanighed, aldrig fandt Andet hos Keiser <em>Frederik</em> end lutter Falskerie og Troløshed. Og saa for Resten, min kjære <em>Sigfried,</em> burde du dog vide, at Kong <em>Knud</em> er ligesaavel en Fri-Herre som Keiser <em>Frederik,</em> og har lige saa god Adkomst til <em>Dannemarks</em> Rige, som han til det <em>Romerske!</em> Vel blev nu <em>Sigfried</em> fnysende vreed, satte sig paa den høie Hest, og truede slemt, men, som han raabde i Skoven, fik han ogsaa Svar; thi <em>Absalon</em> sagde: ja, jeg seer nok, du maaler vor Konge med din egen Alen, men du kan troe, den er for stakket; thi vel kan Keiseren, hvad Øieblik han vil, tage <em>Thyringen</em> som en Svedske, men pyt, om han tog Dannemark! Rejs du kun derfor hjem, og hils din Herre, at al den Underdanighed Kongen i <em>Dannemark</em> agter at vise hans Keiserlige Majestæt kan skrives med et rundt Tal! </p>
		<p>Det var nu vistnok et grumme haanligt Farvel, men det var godt nok til ham, den Skifting, der ikke havde mere Kjærlighed til sin egen Svoger, end at han, for at føie Keiseren, vilde komme herind i saadant et Ærende, og stile paa at faae <em>Dannemark</em> lagt i <em>Tydsklands</em> Lænker!</p>
		<p>Da nu Keiseren hørde, at vor Konge blæste ham et Stykke, blev han yderlig forbittret, men da det dog ikke nu var hans Leilighed at gribe til Vaaben, maatte han indtil Videre æde sin Harme i sig, og nøies med at ønske <em>Knud</em> al Verdsens Ulykke, men især et dygtigt Oprør; thi naar Riget først blev uenigt med sig selv, haabede han, uden Fare at kunne angribe det, og saa omsider naae sit Maal, som var <em>Dannemarks</em> Undertvingelse. Da han imidlertid enstund, forgjæves, havde ventet paa, at Lykken skulde spillet for ham, henvendte han sig til den Slaviske Hertug <em>Bugislav,</em> som nylig, ved sin Broder <em>Kazimars</em> død, var blevet eneraadig, og søgde, saavel ved prægtige Løfter som ved talrige Foræringer, at bringe ham i Harnisk mod de Danske. <em>Bugislav</em> var ikke klogere end at laane kun alt for villig Øre til Keiserens Formaninger, men turde dog endnu ikke aabenlyst erklære Dannemark Krig, og nøiedes derfor, indtil Videre, med, under det første det bedste Paaskud, at øve Fiendtligheder mod <em>Jærmer</em> paa <em>Rygen,</em> altsaa mod sin egen Morbroder, hvorved han ret, som en Keiserlig, trodsede det gamle Ord, at før svige de Svorne end de Baarne. Saasnart nu <em>Knud</em> af <em>Jærmer</em> underrettedes herom, sendte han paa Timen Bud til <em>Bugislav,</em> og lod spørge: hvad Grunden var til dette uformodenlige Fredsbrud, men <em>Bugislav,</em> som endnu ikke vilde kaste Masken, svarede meget ærbødig, at han havde ikke mindste Fiendtlighed for enten imod Kongen eller Danmarks Rige, men blot nogle personlige Fornærmelser af <em>Jærmer</em> at gjengjælde, og var derfor villig til at stikke Sværdet i Skeden, naar Kongen vilde høre begge Parter, og som Voldgifts-Mand afgjøre Trætten. <em>Knud,</em> som aldrig drømde om, at der var Ræve-Streger under, berammede strax en vis Dag, da begge Parters Sendebud skulde møde for ham paa <em>Samsøe,</em> hvor han vilde forhøre Sagen, da <em>der</em> alligevel skulde holdes en almindelig Herredag, for at træffe nogle Forbedringer i Danske Lov. Sendebudene kom ogsaa virkelig, og mundhuggedes aabenlydt paa Herredagen, men da Kongen fandt, at de fleste Bebreidelser, der gjordes <em>Jærmer,</em> var grebne i Luften, og da Ingen af de Paagjældende selv var tilstæde, kunde Sagen ikke optages til Doms, og den tvetydige Eed, som <em>Bugislavs</em> Gesandter aflagde, at, saasnart det behagede Kongen, skulde Hertugen strax være ved Haanden, viiste kun, at, som Herren er, saa følger ham Svende. Hermed lod imidlertid <em>Knud</em> sig dysse i Søvn, opløste hovedkulds Herredagen, og reiste over til <em>Jylland;</em> men dog blev der først afgjort, at der skulde foretages et Krydstog mod de <em>Esthiske</em> Sørøvere, til en Øvelse for Krigs-Folket; thi de kjækkeste <em>Skaaninger</em> og <em>Sællandsfare</em> klagede over den evige Ørkesløshed, som Noget der gjorde dem til Krystere allesammen. Her ligger vi, sagde de, og sylter Valle, saalænge til Suus og Duus har ædt os op, istedenfor at i Kong <em>Valdemars</em> Tid var vi for det Meste i Aande og paa Farten, fra Aar gik ind, til Aar gik ud, og det giver jo Fornuften, at det er med Krigs-Folk, som med Sværd, der blankes ved at bruges, men ruster af at ligge. </p>
		<p>Imidlertid havde <em>Bugislav</em> ikke alene samlet hele sin egen Magt, men tillige forstærket sig med Hjelpe-Tropper rundt omkring fra Naboerne, saa han havde en vel udrustet Flaade, paa ikke mindre end femhundrede Skibe, hvormed han, efter Keiserens Tilskyndelse, agtede at hjemsøge <em>Rygen;</em> og, da han ingen synderlig Modstand ventede, affærdigede han strax en vis <em>Bugislav</em> som Gesandt til Keiseren, med den Beskeed, at nu gik han løs paa <em>Dannemark,</em> med saadan en Krigs-Magt, at <em>Knud</em> udentvivl strax vilde lade Modet falde, og jo før, jo heller, kaste sig i det Romerske Riges Arme. Det var Vand paa Keiserens Mølle, hvorfor han da ogsaa løftede <em>Bugislav</em> til Skyerne og begavede hans Sendebud keiserlig. </p>
		<p>Medens dette gik for sig, fik <em>Jærmer</em> Nys om, hvad der var i Gjære, og, høilig bestyrtset over denne uformodenlige og overhængende Fare, sendte han paa Timen Bud til <em>Absalon,</em> som dengang var i <em>Sælland,</em> og forestillede ham, hvilket frygteligt Uveir der trak sammen, og var alt nær ved at bryde løs, over Rygen. <em>Absalon,</em> som strax fandt, at her var intet Øieblik at spilde, naar Man vilde tænke at forebygge Rygens Ødelæggelse, forsømde sig da ikke heller, men skrabede sammen Alt hvad flyde kunde, Snekker og Skuder, Stort og Smaat, medens der foer Bud med Brev omkring i hele <em>Sælland</em> og paa Smaa-Øerne, at alt vaabenført Mandskab skulde til Orlogs i en Fart, og skynde sig ombord paa det første Skib det Bedste, Adel og Bonde, om Kap med hinanden. <em>Fyenboer</em> og <em>Skaaninger</em> fik derimod det Bud, at hvem der ikke Sjette-Dagen efter kunde møde i den bestemte Havn, skulde kun blive hjemme, da der slet ikke var længere Tid at løbe paa. De som Opbudet fornemmelig gjaldt, laae nu heller ikke paa den lade Side, men kappedes saa priselig, at Mange kom endog før den bestemte Tid, og slet Ingen bagefter; <em>Knud</em> derimod, skjøndt han ogsaa fik Bud, hvor han var, i <em>Jylland,</em> fandt dog Tiden for kort til saa lang en Reise, og kunde derfor ikke gjøre <em>Absalon</em> Selskab, ligesom der da heller ikke kom uden sex Skibe fra <em>Fyen</em> og fjorten fra <em>Skaane;</em> et Antal saa usselt, at Man maa maale Veien to Gange, for at finde det undskyldeligt. </p>
		<p>Det var Fredagen før Pintse at <em>Absalon</em> fik Flaaden samlet i den bestemte Havn, og for at nytte den kostbare Tid, løb han endnu samme Dag over under <em>Hiddensøe,</em> hvor han mødte Bud fra <em>Rygen,</em> som skulde bede ham ankre der, til Man kom efter, hvor paa <em>Rygen</em> <em>Bugislav</em> agtede at gjøre Landgang; thi endnu laae han ved <em>Kostøe,</em> og drak til Pæls, og bakkede op for sine Folk, som om det var til Gildes, ei til Leding, han havde sanket dem. <em>Absalon</em> fandt sig da ogsaa i at blive liggende til næste Dag, da samme Bud kom igjen, og meldte, at <em>Bugislav</em> vilde lande lige over for <em>Strele;</em> men derpaa, skjøndt det allerede var i Mørkningen, greb Absalon strax Banneret og lod sig sætte i Land i en Baad, sammenkaldte ved Herolden hele Flaadens Høvedsmænd til Orlogs-Thing, kundgjorde med eet Ord den indløbne Efterretning, og opflammede Alles Mod, ved at forsikkre, han i Drømme havde seet et ubedrageligt Forvarsel for Seiren. Dertil svarede Alle med een Mund, at hvad de ønskede var kun at komme i Slag, thi da var de Seieren vis; et Svar, som vel røbede Folk, der var vant til at vinde, men vidnede dog ogsaa om ægte, djærve Dannemænd, der var den Seier værd, de ventede.</p>
		<p>Da nu <em>Absalon</em> vidste, at Sundet var fuldt af farlige Grunde, turde han ikke friste Lykken ved Natte-Tide, men biede med at lette, til det dagedes, og havde endda ondt nok ved at komme afsted, thi hans Anker var sjunket saa dybt ned i Sandet, at han nær aldrig havde faaet det hivet op igjen. Ved denne Leilighed løb hele Flaaden fra ham, thi alle Mand brændte af Begjærlighed efter at komme paa Farten, og <em>Absalon</em> fandt sig endogsaa smigret ved, at Man, i Skyndingen for at følge hans Vink, forsmaaede at bie ham efter. Han maatte jo da ogsaa finde det naturligt, at de kjørde mens de havde Svøben, thi det gjorde han selv, som den Bedste, og lagde, saasnart han fik lettet, med saadant Eftertryk alle Aarer om Bord, at han snart indhentede det Forsømte, og var nær ved at komme i Spidsen, da Flaaden pludselig standsedes i Farten af et Rygisk Skib, som meldte, at <em>Bugislav</em> laae endnu under <em>Køstøe,</em> saa det var endnu lige uvist hvor han vilde lande, og derfor det Bedste at fare i Mag, da <em>Jærmer</em> ogsaa vilde blive liggende og lure paa Fiendens Bevægelser. </p>
		<p>I Følge heraf dreiede Man nu af ind til <em>Drekke,</em> hvor Man blev, til der kom Bud fra <em>Jærmer,</em> at Fienden var seilet hjem, og at han, med hele den Rygiske Flaade, vilde møde de Danske i Havnen ved <em>Darz,</em> for der at træffe nærmere Aftale; men da Man saa kom did, og fandt hverken <em>Jærmer</em> eller Nogen af hans Følge, vidste <em>Absalon</em> ikke bedre, end at sende <em>Niels Falstring,</em> som kunde godt <em>Slavisk,</em> afsted til <em>Jærmer,</em> for at faae at vide, hvor Fienden var blevet af. Saasnart han var borte, sprang <em>Absalon</em> i Baaden, og gik i Land, for at holde Guds-Tjeneste, men i det Samme kom En af <em>Jærmers</em> Fortroelige farende, med den Beskeed, at det var en Feiltagelse, hvad Man havde sagt om den Pommerske Flaade, at den var gaaet hjem, den havde kun været skjult af Taage, og den samme Taage var endnu den eneste Aarsag i, at Man ikke saae den, thi den kom seilende strax heruden for. </p>
		<p>Paa denne Efterretning kaldte <em>Absalon</em> strax dem tilbage, som gik foran med Kirke-Tøiet, og skyndte paa at Flaaden kunde faae lettet og komme i Færd med Fienden; thi nu vilde han for det Første lade Sværdet sjunge Herrens Lov, og deri havde han vist Ret, at Man, ved Hevn over Misdædere, bringer Gud et behageligt Slagt-Offer.</p>
		<p><em>Pommerinkerne</em> havde endnu slet ikke i Sinde at gjøre Landgang nogensteds, men vilde blot drille og udmatte det <em>Rygiske</em> Rytterie ved at vise sig, saa hist, og saa her, og true Kysterne, og da de nu blev den <em>Danske</em> Flaade vaer, troede de først, det maatte være den Vest-Slaviske, under <em>Borvin,</em> der kom for at hjelpe dem; thi Taagen gjorde, at de hverken kunde see, hvor stor Flaaden var, eller kjende Skibene paa Bygningen. At det skulde være den <em>Danske</em> Flaade, faldt dem aldrig ind, thi det vilde de have forsvoret, at den, saa langveis fra, kunde være der i slig en Haande-Vending, og Speiderne havde derfor slet ikke brudt sig om at undersøge Farvandet. Siden meende derfor <em>Bugislav,</em> det maatte være den <em>Rygiske</em> Flaade, som han da gjorde Anstalt til at omringe med halvandet hundrede Snekker, medens de øvrige Langskibe lagde sig i Linie for Anker, og for at det skulde skrylle desmere, tog han Mad-Skibene, som var temmelig store, og lagde i Linie med, længst ind imod Landet, hvorved han ogsaa virkelig narrede <em>Sune,</em> som tog de tomme Skrog for Tydske Orlogs-Skibe. </p>
		<p>Taagen begyndte nu at skilles ad, og da <em>Absalon</em> saae Nogle af Fiendens Smaa-Baade roe sig forbi, spøgede han med, at det gik neppe saa glat, naar de skulde tilbage, men lavede sig imidlertid, for ramme Alvor, til at angribe Fienden, formanede Folket til at holde sig tappert, og lagde selv frem i Spidsen. Vel bad <em>Sune</em> ham endelig ikke forhaste sig, da <em>Bugislav</em> sikkert havde faaet en Tydsk Flaade til Hjelp, men heller give Tid, medens Folk fik deres Rustninger paa, men <em>Absalon</em> svarede, der var ingen Tid at give bort, da Fienden laae i slig en herlig Klemme, og kunde hardtad hverken komme ud eller ind, saa det skulde snart være bestilt. Da <em>Sune</em> imidlertid blev ved med sine Advarsler, foer endelig Endeel af <em>Absalons</em> Mandskab i Harnisk, medens Resten roede, og endnu skjulde Taagen de Danskes Bevægelser, men da de kom lidt nærmere, kunde Ungdommen ikke længer bare sig og tie stille, men tonede Flag, og sang, opsatte paa Strid, saa det skingrede efter. Snart fik nu <em>Slaverne</em> Øie paa <em>Absalons</em> Banner, som meldte de <em>Danske,</em> og slog deres Fiender med Skræk, thi de havde immer vendt Rygg, hvor det havde vaiet. Det Samme var da og nu deres eneste Raad, saa de lettede over Hals og Hoved, og de der slap afsted, lagde i faa Timer den Vei tilbage, de før var mange Dage om, men Mangfoldige, af dem som havde de største Skibe, blev dog forsinkede, og sprang da over Bord, saa de fuldbemandede Skibe blev paa et Øieblik tomme. Forgjæves ventede de Krystere at redde sig ved Svømning, og fandt næsten Alle deres Grav i Bølgerne; thi deels reev Strømmen dem bort, og deels var der ikke mindre end atten Skibe, som, overlæssede med Flygtninger, revnede og sank. Hvilken grusom Tyran er dog ikke den Frygt, der nøder sine Slaver til selv at styrte sig i Ulykken! Kun saare Faa havde Mod til at holde Stand, og En af dem beviiste ret paa en snurrig Maade, at den drukner ei, som hænges skal; thi da hans Stalbrødre sprang over Bord, greeb han i sin Forfippelse en Ende Toug, og hængde sig i; et Mester-Stykke, som vel Nogle af vore Folk i Førstningen beundrede, men fandt dog siden yderst latterligt. Over disse Løier, og især over det kjære Bytte, standsede imidlertid de Fleste i Farten, og det hjalp ikke, at <em>Absalon,</em> i det han roede forbi dem, raabde, det var Fienden, ikke Byttet Man skulde stræbe at naae; han fik ikke meer end syv Skibe med sig, men forfulgde desuagtet lige rask hele den fiendtlige Flaade, thi han var gammel vant med at tage sine Fiender i Nakken, og vidste godt, at hvem der først vender Rygg, spør ikke hvor mange men kun hvor modige Folk de har i deres Kjølvand. Han havde paa denne Jagt en tro Stalbroder i <em>Jærmer,</em> som, med sit Fædernelands Fare for Øine, kun havde Lyst til Fiendens Blod og ei til Bytte, og nu saae Man da Mandskabet af henved hundrede Skibe springe i Land, og vaabenløse, med bævende Hierte, fortsætte Flugten ind gjennem øde, tykke Skove. Fem og Tredive Skibe derimod, som havde den <em>Slaviske</em> Adel ombord, vedblev med al Anstrængelse af Aarerne at flye for <em>Absalon,</em> standsede vel et Par Gange, da de saae, der var kun syv Skibe efter dem, men havde dog aldrig Mod til at oppebie Helten, som, istedenfor, efter sine Venners Raad, at vente paa den øvrige Flaade, blev uopholdelig ved at fortsætte Jagten, i den faste Tro, at han her kunde sikkrere stole paa Fiendernes Frygt end paa alle gode Venners Hjelp. Den var ham ogsaa en ærlig Bundsforvandt, thi den overvandt al den Slaviske Adels Skamfuldhed, saa de, for at komme des raskere afsted, smeed baade Harnisk og Hest over Bord, og lod sig forfølge lige til <em>Pene-Minde,</em> hvor de da var glade, de fandt dem et Smuthul.</p>
		<p>Det var nu blevet Aften, og <em>Absalon</em> vendte da tilbage til Hæren, som graadig havde kastet sig over Byttet, og turde ikke ved at frygte for, han skulde kræve sin Part, thi han nøiedes, paa Helte-Viis, med Æren, og lod Hæren dele Rovet!</p>
		<p>Saaledes undkom da, af alle fem hundrede Skibe, kun fem og Tredive, Atten sank, og Resten tog de Danske.</p>
		<p>Det, maa Man sige, var en Høitids-Dag for <em>Dannemark,</em> som viste <em>Absalon</em> i en Glands, der forblindede Fienden til at styrte sig i Skam og Fordærvelse, thi denne Dag gjorde Ende paa hine mange vildsomme, farlige Tog til Slavenland, og fredede <em>Sællands</em> Kyster og Øster-Søens Strømme for rasende Vikinger, ja knækkede saaledes Modet paa de vilde Folke-Sværme, at de bøiede sig under Aaget, og <em>Danmark,</em> der nys havde Nød nok med at hævde sin Frihed, blev Slavenlands Dronning! Det var en Seier som spørger om sin Mage, hvorved et heelt Riges Magt gik paa een Gang til Grunde, og som dog ei kostede en <em>Dansk</em> Blods-Draabe, thi medens Slaver faldt som Fluer, mistede vi kun fire <em>Rygboer,</em> og det er endda uvist, om de faldt for Venners eller Fienders Spyd.</p>
		<p>Dagen efter Slaget ankom atten <em>Skaanske</em> Skibe, og, skjøndt det var bag efter, antog dog <em>Absalon</em> Villien i Gjerningens Sted, og befalede Seiervinderne at dele Byttet med dem.</p>
		<p><em>Absalon</em> gad gjerne vidst, hvad <em>Slaverne</em> nu havde i Sinde, og hittede derfor paa et snildt Raad til at udforske dem, i det han nemlig, som for godt gammelt Venskabs Skyld, sendte Bud til <em>Bugislav,</em> og raadte ham, med venlige Bebreidelser for hans Troløshed, dog endelig, jo før, jo heller, at falde til Føie, og stille Kongens Vrede. <em>Bugislav</em> var ogsaa fiin nok til, ikke med eet Ord at anke paa det lidte Nederlag, og til derimod at takke for det gode Venne-Raad, som Noget, det ogsaa var hans fulde Agt at følge; men den <em>Slaviske</em> Almue forstod ikke saaledes at dølge den Skræk, de havde faaet i Blodet; thi saasnart de saae det <em>Danske</em> Skib, der kom med Gesandterne, løb de, som Pokker var efter dem.</p>
		<p>For nu ret høitidelig at melde Fædernelandet sine glimrende Bedrifter, sendte <em>Absalon</em> <em>Thage,</em> en af de fornemste <em>Fyenske</em> Adelsmænd, hjem med Efterretningen, og lod ham tillige bringe Kongen <em>Bugislavs</em> Telt, som var hans egen Deel af Byttet, saa der kunde gaae Syn for Sagn om Seier-Vindingen. Med det Samme skulde <em>Thage</em> bede Kongen at gjøre et Tog mod <em>Slaverne,</em> endnu før de fik høstet og kom igjen til Kræfter, og <em>Knud</em> vidste ikke bedre, end at lade <em>Thage</em> selv, paa Viborg Lands-Thing, fortælle <em>Jyderne</em> <em>Absalons</em> Helte-Gjerning, og foreslaae dem Toget, hvilket ogsaa virkede saa meget, at alle Mand kappedes om at udruste Flaaden. </p>
		<p>Da Keiseren i <em>Tydskland</em> hørde, hvilket grueligt Nederlag <em>Slaverne</em> havde lidt, og det blot i et Slag med <em>Absalon,</em> opgav han ganske Haabet om at undertvinge Dannemark, ja tænkde ei engang meer paa at angribe os, saa Man kan see, han maa have stolet meer paa Andres Hjelp end paa sin egen Magt. Rygtet om denne Begivenhed foer da ogsaa som et Lyn om Land, og naaede endog meget snart til <em>Constantinopel,</em> som Nogle af <em>Absalons</em> Ryttere, der dengang tjende i den Græske Keisers Gaard, siden kom og fortalde ham.</p>
		<p>Kongens Tog gik imidlertid i Langdrag, saa <em>Slaverne</em> fik Stunder til at forsyne deres Byer med ny Levnets-Midler, som var dem til en stor Hjelp, og bragde dem tildeels igjen paa Fode; men <em>Volgasterne</em> var dog saa bange for det Tog, at de fyldte mange Læs Steen i <em>Pene-Floden,</em> hvor den var dybest, for derved at spærre de fiendtlige Skibe Adgang til Staden. Det var nu slet ikke efter <em>Absalons</em> Hoved, og, uagtet Borgerne havde stillet deres Blider saaledes, at de kunde bestryge netop de Steder, hvor Stenene laae, opgav han dog ikke Haabet om at rense Løbet; sprang selv i Vandet for at sætte Mod i Ungdommen, og fik virkelig saamange Stene hivet op, at Flaaden til Nød kunde løbe ind og belægge Staden. Det skedte da ogsaa, ved Kongens Ankomst, men tæt ind til Byen kunde Skibene dog ikke komme, for de mange Pæles Skyld, som var rammet ned i Grunden rundtomkring, og da Ungdommen, for at rydde de Hindringer af Veien, roede ind til Pælene, og vadede saa videre, blev de tildængede med Kaste-Spyd, medens der fra Bliderne regnede Steen ned over Flaaden. Her gjaldt det om at snoe sig, thi det var den eneste Maade, hvorpaa Man kunde slippe for at knuses af de Steen-Blokke, som Skjolde battede kun lidt imod. I det nu <em>Absalon,</em> som stod ved Masten paa sit Skib, saaledes vendte og dreiede sig, for at gaae Ram forbi, var der En af Fienderne som fik Øie paa hans velbekjendte Skjolde-Mærke, og gav da strax med Haanden Blide-Mesterne Anviisning paa ham. Seer du, hvor han peger paa dig! var der nu En, som sagde til <em>Absalon,</em> men fik til Svar, ja, seer jeg ikke nok, hvor inderlig bekymret han er for mig! det var en Skose, mener jeg, baade til den Ene og til den Anden, og det kalder jeg en Helt uden Skye-Haar, der saaledes kunde staae og skjemte med sit Liv i sin Haand, men det er da ogsaa ved slige Leiligheder Man skal see, hvem der ret har lært at holde Ørene stive.</p>
		<p>Da Man imidlertid saae, at det gik skjævt med Stormen, prøvede Man, efter <em>Æsberns</em> Raad, sin Lykke paa en anden Maade, ved nemlig at fylde et overmaade svært Skib med lutter brændbare Ting, og lade det drive for Vinden ind imod Byens Planke-Værk; men Branderen stødte paa en Pæl som stod under Vandet, og sprang i Luften uden at gjøre Byen mindste Skade. Saaledes satte Skæbnen da en Pind for det Anslag, som, hvor lille den end var, dog beskyttede Byen bedre end det hele Plankeværk.</p>
		<p>Nu vilde <em>Bugislav</em> ellers afstrøget sin Skam, ved at besnære <em>Absalon,</em> med hvem han, under Fredeligheds Maske, udbad sig en Samtale, og mødte saa paa det bestemte Sted med en heel Trop Ryttere. <em>Absalon</em> kom med tvende Skibe, og var paa et hængende Haar nær, efter <em>Bugislavs</em> Forlangende, gaaet i Land, hvor Man, som det hedd, bedre kunde tales ved i Eenrum; men dog lykkedes det en <em>Norsk</em> Adelsmand, ved Navn <em>Erling,</em> at holde ham tilbage, med Fortællingen af en græsselig Drøm han havde havt, og som, efter hans Udtydning, spaaede <em>Absalon,</em> at han var forloren, hvis han gav sig i Fiendens Hænder. Denne Drøm ansaae nemlig <em>Absalon</em> for en guddommelig Indskydelse, og svarede derfor <em>Bugislav,</em> som bad ham komme op til sig, at det var under hans Værdighed, aldenstund en Ærkebisp var meer end en Hertug. Saaledes undgik han da Snaren, ved at see sin Fiende over Hovedet, og at <em>Bugislav</em> virkelig havde Skjelmen bag Øret, røbede han nu, ved at ride sin Vei, under det Paaskud, at det var ham for trangt inden Borde; thi havde der før saa mangen god Gang været Rum Nok til ham paa Absalons Skib, kunde der vel ogsaa endnu, men det var den onde Samvittighed der gjorde, at Skibet tykdes ham et Fange-Taarn. <em>Absalon</em> vendte nu tilbage til Flaaden, glad ved at have slaaet mere Lid til Drømme end til Dravels-Folk.</p>
		<p>De Danske Ryttere havde imidlertid fundet bedre Regning ved at plyndre paa Landet, end ved at klemme paa Byen, men da de nu skulde tilbage over den smalle Bro, kom de slemt i Bekneeb med en heel Hob fiendtlige Baade der laae, saa Kongen og <em>Absalon</em> maatte afsende Endeel Bue-Skytter for at skaffe dem Luft. Baadene maatte nu vige; men deres Mandskab sprang i Land, og drillede den Danske Flaade deels med Spyd og deels med Spidser, saa vore Folk maatte høre, at de var Krystere og Hæle-Fægtere. Da de andre Bymænd saae, det gik saa godt, vilde de ogsaa være med, forlod Skandserne og sprang i Baade for at komme over til den anden Side, og plyndre Boderne, som de Danske havde forladt. Hvad de imidlertid ikke tog dem i Agt for, var, at bag ved Røgen af Boderne, som de Danske havde stukket Ild paa, holdt vore Ryttere og biede paa Flaaden, men var nu ikke sene til at fare løs paa <em>Volgasterne,</em> som da for Alvor lærde, at den leer bedst som leer sidst; thi Baadene, som de forbausede sprang i, bleve væltede med dem, de Svømmende fik hver en Piil i Livet, og hvem der altsaa ikke beed i Græsset, gik til Grunde. Havde da <em>Volgasterne</em> nys uden Føie griint ad de <em>Danske,</em> fik de nu gyldig Aarsag til at græde over deres egne Bymænd, der, lige for deres Øine laae og kom saa ynkelig af Dage.</p>
		<p>Da Indbyggerne i <em>Ozne</em> hørde, hvad der var paa Færde, skyndte de dem selv at brænde deres Forstæder, for at Fienden ikke, ved Hjelp af dem, skulde stikke Ild paa deres Fæstnings-Værker, og Ret gjorde de; thi i Krigstid er det meget bedre at boe knapt men sikkert inden Voldene, end nok saa rummeligt der udenfor.</p>
		<p>Kongen nøiedes nu med at plyndre paa Landet, men skikkede <em>Absalon</em> hen at bestorme <em>Julin</em> og Borgene ved <em>Svineminde.</em> Selv drog <em>Absalon</em> til <em>Julin,</em> og bad <em>Æsbern</em> med Nogle af Skibene søge <em>Svineminde,</em> for, om mueligt, at indtage Borgene, eller, hvis ikke, dog at holde Besætningen i Ave, til han blev færdig med <em>Julin;</em> men Fuglene var allerede fløiet, da de mærkede Uraad, saa <em>Æsbern</em> fandt Reden tom, og maatte nøies med at gjøre Baal deraf. Den Brand gik der saadan Røg af, at <em>Absalon,</em> som, efterat have gjort Kaal paa <em>Julinerne,</em> stævnede did, allerede langt borte gjættede sig til det Hele, og da nogle gode Venner, som kom derfra, stadfæstede hans Formodning, vendte han strax tilbage til Kongen, glad ved at have en Broder, der saaledes kunde dele Hælvten med ham.</p>
		<p>Da Kongen nu saae, at de vel forsynede Byer var ogsaa vel forvarede, saa det var kun med de tomme Huse han kunde tænde Baal, besluttede han at seile hjem, til Høsten var forbi. Leed og kjed af at svide Hytter af og brænde sig paa Fæstninger, kom han nu til <em>Svineminde,</em> hvor han da ei lod Steen paa Steen af de brændte Borge, men lod endogsaa for at udslette hvert Spor af dem, alle Stenene kaste i Havet, skjøndt de endnu var saa hede, at Man knap kunde røre ved dem uden at brænde sig.</p>
		<p>Det var da Bedriften, hvormed dette Tog endtes, men, da Høsten var forbi, trak Kongen tolv tusind <em>Rygboer</em> sammen, rykkede med dem gjennem det <em>Trebesanske</em> Landskab, som han raadte over, og, for ei at være ringere end sin Fader, over de <em>Circipanske</em> Moradser, frem til <em>Lubin,</em> som han dog lod ligge, og stilede op mod <em>Demmin.</em> Her stødte han underveis paa en Bye, som var vel forsynet med Drikke-Vahre, og hvis Indbyggere lod ved de fulde Bægere Fiolen sørge, og gjorde de det nu, da Fienden stod for Dørren, hvor maae de ikke da have drukket, naar de havde Fred!</p>
		<p>Kongen fandt imidlertid, det var for lang en Reise til <em>Demmin,</em> og vendte derfor om, ved hvilken Leilighed da hver foer sine Veie, og ødelagde Landet med Ild og Sværd, saa Kongen tilsidst kun havde tredive Ryttere hos sig. Da blev det ham meldt, at Nogle af hans Folk, som vilde plyndre en riig Landsbye, havde fundet Overmagten for sig, og han sendte dem da strax sin halve Styrke til Hjelp, under Anførsel af <em>Absalon,</em> som hændelsesviis just var i hans Følge. Det første nu <em>Absalon</em> sørgede for, var at sprede sine Folk, saa Ingen skulde mærke, hvor faa de var, og derpaa gjorde han et rask Angreb, for at indbilde Fienden, der var Fleer, hvor <em>de</em> kom fra. Barbarerne trak sig nu ud fra Byen, op mod en Skov, og da <em>Absalon</em> saae, de var ham langt overlegne, nøiedes han med at blænde dem ved et Krigs-Puds, i det han idelig lod Nogle af sit Mandskab snige sig bort og komme aabenlyst tilbage, som om det var en Forstærkning. Den Frist han herved fik, benyttede han til at gjøre Baal af Byens Bytte, som han fattedes Folk til at føre med sig, og vilde dog ei lade Fienden beholde, men vist nok sveed det selv Fyrbøderne i deres Hjerte at see saamange Kostbarheder gaae op i Røg.</p>
		<p>Efter saaledes at have rygtet sit Ærinde, vendte <em>Absalon</em> tilbage til Kongen, som havde havt Natte-Leie udenfor <em>Lubin,</em> ødelagde Landsbyer, og lod saa <em>Rygboerne</em> lægge Broe over den Mose, han før kun med Nød, men nu særdeles magelig slap over. Derpaa løb han i Havn med Flaaden tæt ved Pene-Minde, hvor han, for Storm, maatte ligge saa længe, til han af Mangel paa Levnets-Midler, var nødt til at reise hjem; men dog afviste han <em>Bugislavs</em> Gesandter, som kom til ham med Fredsforslag. </p>
		<p>Næste Foraar udrustede Kongen atter en stor Flaade, lagde ind ad <em>Svine-Minde,</em> og ødelagde <em>Grosvin,</em> ved hvilken Leilighed <em>Jærmer</em> vilde meldt Kongen Fiendernes Ankomst, saasnart han hørde det velbekjendte Drøn af deres Lur, og da <em>Absalon</em> forbød det, paa Grund af, at der maatte gaae Syn for Sagn, svarede <em>Jærmer,</em> at paa den Maade maatte Pokker staae paa Udkik, thi kom Man forsilde, hedd Man en Nølepotte, og kom Man fortidlig, hedd Man en Kryster.</p>
		<p>Man plyndrede nu Egnen, men fandt, det battede kun lidt, og besluttede derfor at gjøre et Tog ind i Landet, hvor, Rygtet gik, der var fuldt op af alle gode Sager, men hverken Krigs-Folk eller Fæstninger. Vel skildredes Reisen som lang og besværlig, gjennem øde, ufrugtbare Egne; men da Næsen kløede efter det kjære Bytte, regnede Man ingen Besværlighed, og haabede, som sædvanlig, at have Lykken med sig. Det slog imidlertid feil, thi da Man, for ikke at sulte, slæbde en umaneerlig Hob Levnets-Midler med sig, blev derved baade Folk og Heste saa forlæssede, at Man snart, udaset, fandt det raadeligst at vende tilbage ombord, og seile til <em>Julin.</em></p>
		<p>Kongen havde nu stor Lyst til at bemestre sig <em>Camin,</em> men meende, det kunde lettere skee ved at stjæle sig paa den, end ved et aabenlyst Angreb, og nærmede sig derfor, ved Hjelp af Ledsagere som kiendte Egnen, til Byen, gjennem Skovene, ad vildsomme, besværlige Veie. Det blev ham imidlertid Peer Gantes Gienvei, og <em>Sællandsfarene</em> og <em>Skaaningerne,</em> under Anførsel af <em>Alexander,</em> <em>Absalons</em> Systersøn, som var de Eneste, der, ved Hjelp af <em>Rygiske</em> Veivisere, kom godt og fort afsted, og kunde overrumplet Byen, røbede sig selv ved at brænde Gaarde af. <em>Bugislav</em> var just den Gang selv i <em>Camin,</em> og da han mærkede, det var kun en Haandfuld Folk, han havde med at gjøre, gjorde han et stærkt Udfald af Byen, men fandt <em>Æsbern</em> for sig, der var gammel vant med at snoe sig i slige Tilfælde, og som derfor strax paa Skrømt tog Flugten, for at lokke Fienden ret ud fra Byen. Omsider, da <em>Bugislav</em> mærkede Uraad, kaldte han vel sine Tropper tilbage, og gav dem en dygtig Næse for deres Uforsigtighed, men nu vendte <em>Æsbern</em> Kløerne paa Timen, og satte saadan en Skræk i <em>Bugislav,</em> at han end ikke turde stole paa sin Hest, men sprang af, og løb tilfods ind i Byen; ja hverken han eller Nogen af hans Folk havde engang saamegen Sands og Samling, at de kunde lukke efter dem, saa <em>Alexander</em> reiste sit Banner i Porten, uden at en Hund gjøede ad ham. Den <em>Danske</em> Ungdom følde sig imidlertid dog for svag til at drive Seieren videre, og trak sig, tilfreds med Æren, lidt efter lidt tilbage i Slagorden. </p>
		<p>Derpaa ankom Kongen med den øvrige Hær, og stod strax af Hesten tæt ved Murene, for at undersøge, hvordan Stormen kunde bedst iværksættes, men da han igjen var kommet til Hest og havde omringet Byen, gik alle <em>Canikerne,</em> paa deres bare Fødder, med Helgen-Skrin, i Procession ud til ham, faldt ned for hans Fødder, og besvoer ham, med sønderknuset Hjerte, ved hans hellige Farfader, dog ei at brænde Kirkerne, og saaledes, ved Forgribelse paa Helligdommen, besmitte det gode Navn han havde arvet efter store Fædre. Da Kongen nu svarede, at den Bøn var unødvendig, da han aldrig havde draget Sværd mod Gud og Kirken, men kun mod Rettens og mod sine Fiender, erindrede de, at dersom han stak Ild paa Forstaden, vilde Kirkerne, som laae adspredte mellem Husene, lægges i Aske tilligemed disse, og derved lod Kongen sig formilde, saa han lovede, for Herrens Huses Skyld at skaane Fiendens. Efterat nu <em>Canikerne</em> saaledes havde fundet Bønhørelse, og derhos meldt, at <em>Bu</em><em>gislav,</em> naar ham blev givet sikkert Leide, vilde selv gjøre Kongen sin Opvartning, vendte de tilbage til Staden med Glæde og høirøstet Lovsang.</p>
		<p><em>Bugislav,</em> som fik det Leide, han forlangde, udbad sig nu et Møde næste Dag, med <em>Absalon</em> og <em>Jærmer,</em> for at disse, som hans gamle gode Venner, skulde mægle Fred imellem ham og Kongen, hvorpaa <em>Absalon,</em> som troede, han havde Skjelmen bag Øret, svarede, at det kunde gjerne skee, men Egnen skulde ligefuldt ødelægges med Ild og Sværd, thi Man vilde dog ikke for Intet have gjort saa lang en Reise. Dertil svarede <em>Bugislav,</em> at da han ikke eiede en Pind udenfor Muren, var det ham ligegyldigt, naar Man blot skaanede Kirkerne, og, for deres Skyld, tillige de næste Huse, og, da Man herom var enig, anvendtes Resten af Dagen til at ødelægge Egnen. </p>
		<p><em>Bugislav,</em> som følde, at han var i Knibe, holdt nu Ord, mødte til bestemte Tid, modtoges af <em>Absalon</em> og <em>Jærmer,</em> og førdes af dem, ved Haanden, frem for Kongen, hvor han maatte betale en stor Sum Penge, og bekvemme sig til at indgaae haarde Freds-Vilkaar, nemlig at tage sit Fyrstendom til Lehn af Kongen, og udrede ligesaameget som Rygboerne i aarlig Skat.</p>
		<p>Efter saaledes at have bundet sine Hænder, og lovet Gidsler, forføiede han sig bort under samme Ledsagelse, som han var kommet med, men for dog at gjøre nogen Ære ad ham, havde <em>Absalon</em> anrettet et Gjæstebud, hvor <em>Bugislav</em> ved Bægeret snart glemde baade sin Høihed og sin Fornedrelse, blev sjæleglad, og drak, saalænge han kunde see en Flue paa Væggen. Omsider, da Samlingen var borte, og Hertugen laae under Bordet, lod <em>Absalon</em> ham bringe i Land, og satte fyrretive Mand til Vagt om Telten, for at han kunde ligge der i Roe og sove Rusen ud; thi det er gammel Skik i Dannemark at sørge for sine Giæster, som for sig selv. Denne <em>Absalons</em> Artighed bidrog ikke lidet til at forsone Slaverne med de Danske, thi da <em>Bugislav</em> vaagnede om Morgenen; kunde han ikke noksom ophøie den Danske Ærlighed, og erklærede, at vel havde han mistet sin Selvstændighed, men sørgede dog ikke Nær saa meget over det, som han fornøiede sig over <em>Absalons</em> Artighed. Han bragtes nu hen til det Sted, hvor hans Drabanter ventede paa ham, og kom saa næste Dag igjen, omringet af sit Lands Adel, for, med Kone og Børn, at falde Kongen til Fode, og bede om Forladelse for sit lange Oprør. Han stillede strax endeel Gidsler for sin Troskab og lovede Flere, underkastede sig Kongen, og skammede sig ikke ved at tage det Rige til Lehn af en anden Herre, som han havde arvet frit og uafhængigt efter sine Fædre. </p>
		<p>Rørt af Medlidenhed over denne Hertugens dybe Fornedrelse, der maatte ansees for den haardeste Straf, og tillige med Hensyn paa Svogerskabet, reiste Kongen ham omsider op, og erklærede, at han ikke vilde indlemme det afstaaede Land i sit Rige, men forlehne Bugislav og hans Sønner dermed.</p>
		<p>Saaledes naaede da <em>Knud,</em> med ringe Møie, hvad <em>Valdemar</em> med stor Besværlighed i mange Aar forgjæves havde kæmpet for, og blev <em>Slavenlands</em> Herre, saa i Lykke overgik han vidt sin Fader!!</p>
		<p>I samme Øieblik, som denne Sag blev klaret, blev Himlen overtrukket af et stærkt Uveir, og Skrald i Skrald rullede Tordenen, til stor Forskrækkelse for begge Folkefærd, men dog udlagde kløgtige Folk det til kun at betyde det <em>Slaviske</em> Riges Undergang! </p>
		<p>Fra denne Dag af holdt <em>Bugislav</em> ubrødelig sin Troskabs-Eed, opførde sig til sin Død som en retskaffen Lehnsmand, og gav paa sit Yderste den <em>Danske</em> Oprigtighed et herligt Vidnesbyrd, i det han sammenkaldte sine Venner, og tog en Eed af dem, at de skulde føre hans Enke og Børn til Kong <em>Knud,</em> og lade ham dele Landet mellem de Umyndige, hvilket da skulde have samme Kraft, som om det var skedt ved et faderligt Testamente. Sikkerlig har det herved svævet den ædle Herre for Øine, hvor store Fordele <em>Rygboerne</em> havde havt af deres bestandige Venskab med <em>Danmark!</em></p>
	</section>

	<section class="blank"></section>

	<section id="chapter-66"
		class="chapter"
		style="page: extra-1">
		<hgroup>
			<h2>Tilegnelsesdigt.</h2>
			<p>(Første bind)</p>
		</hgroup>

		<pre>Her steile ei Klipper, her voxer ei Guld,
Og her har ei Roserne hjemme,
Nei, Danmark, o Konge! har Mai kun og Muld,
Og Minder om Godt ei at glemme.
O! Danmark er lille og Danmark er lav,
Din Stol er en Græsbænk paa Holme i Hav!

Af Ask er, o Dannemænds Konge! Dit Spir,
Din Krone en Krands af Kiærminder!
Dit Rigs-Æble ingen Smaragd og Saphir,
Men kun som i Skov man det finder!
O Konge! o kanst Du, for Throner af Guld,
Det være bekiendt, at Din Throne er Muld!

O! maa Du ei rødme i Konninge-Lag,
Ved Dannemarks Krone at bære;
Ja, blegne for Spiret, som taaler ei Slag,
For Æblet, som Orm kan fortære!
Ak! arved Du, <em>Fredrik!</em> med Konninge-Navn,
Af Konninge-Skiebne kun Konninge-Savn?

Det mener kanskee, hvem der knæler for Guld,
Og kneiser paa Hovmodens Fjelde:
Den Daare, som glemmer, at Mand er kun Muld,
Og Drot ikkun Manden i Vælde;
At Spiret af Staal, om og ildfast det var,
For Nornernes Aande mon' springe som Glar!

Men Skjalden, o Konge! maa kalde Din Lod
Den bedste af Kongers paa Jorden;
Slet ikke man vinder med Egg eller Odd,
Men arver kun sælsomt i Norden
Din blaanende Krone, Din graanende Stav,
Og Stolen, som grønnes paa Holme i Hav!

Af Muld er Din Throne, thi Hjertet er Muld,
Og Hjertet er Skjoldunge-Stolen,
Naar Heden opløser de Stole af Guld,
Din Muld-Throne grønnes i Solen;
Ja, Konge! Din Græs-Bænk paa Holmene staaer,
Saalænge som Hjertet i Dannemænd slaaer!

Af Ask er Dit Spir, men for Sceptre af Guld
Det ei sig behøver at skamme:
Opelsket det er over Mark, over Muld,
Paa Ygdrasills hellige Stamme;
Det grønnes saalænge paa Marken til Læ,
Som Nornerne vande Historiens Træ!

Dit Æble, o Konge! end sidder og groer
Paa ældgamle Abild i Skoven,
Jeg kalder det Tvistens Guld-Æble i Nord,
Som Frugt af en Kiærne fra Oven;
Afplukkes ei kan det til Glimmer og Pral,
Men Gubber forynge i Høielofts-Sal!

Af Paradiis-Æbler, i Bøgenes Læ,
Idunna har plantet en Kiærne,
Af den er oprundet i Skoven et Træ,
I Samfund med Dannemarks Stjerne;
Det groede vildt, men i Tidernes Frist
Indpodet deri blev den hellige Kvist!

Da skabdes det Æble, og voxde i Løn,
Som haver i Verden ei Mage,
I Arv har det gaaet fra Fader til Søn
I trende Stærk-Odderes Dage;
Ei stikker det, om saa han springer i Flint,
Selv Ormen, som snoer om Midgaard sig trindt!

Din Krone, o Konge! er deilig og klar,
Sig Himlen deri monne speile,
Og hvo som den slynget om Tindingen bar,
Til andre paa Jord kan ei beile;
Med Staal-Handsker vindes og tages den ei,
Men findes, usøgt, paa Livsaligheds Vei!

Lyksalig, vi læse, er Kongen forsand,
Naar over ham blomstrer hans Krone!
Og her, i Kiær-Mindernes Fædreneland,
Her haver den Konge sin Throne;
Ja Lykken, som Ordet mon love, er Hans:
Til Krone Han har af Kiær-Minder en Krands!

Paa Græsbænken voxde Kiær-Minderne blaa,
De voxde paa Skjold-Ungers Grave,
Saalænge ei Stol-Konger Arven forsmaae,
De voxe i Rosenborg-Have;
Og Saga, med Løv-Værk, fra Old og til Old,
Afbilder den blomstrende Krone paa Skjold!

De Billeder alle: de gamle og nye,
De dunkle saavelsom de klare,
Hver Skjold-Ung tilhøre, som skiænker dem Lye,
Og tager paa Scepteret Vare;
Med Kronen de følge, som Krone med Stoel,
Som Klokkerne følge den vandrende Soel!

Tilegnes maa Dannemarks Konninge-Skjold
Den Skjold-Ung, som Vaabenet eier,
Derfore og Saxo: den Skjold-Mand saa bold,
Det rakde til Valdemar Seier;
Det glemde ei heller Kong Frederiks Præst,
At <em>Kongen i Danmark er Krøniken næst!</em>

Hvad <em>Saxo</em> og <em>Vedel</em> paa Dansk og Latin
Os meldte, er ei at forgiætte,
Derfore nu kaldes og Krøniken <em>Din:</em>
Høibaarne Kong <em>Fredrik den Sjette;</em>
Med Dannemarks Krone den gange i Arv,
Mens Bøgen har Mai, og mens Eegen har Marv!

Kong <em>Frederiks Dronning!</em> den ogsaa er <em>Din,</em>
Som <em>Din</em> er og Dannemarks Krone,
Men <em>Saga</em> og kalder med Kongen <em>Dig</em> sin:
<em>Sit Billed</em> paa Dannemarks Throne:
Selv Spiret ei fattes, med Knappen af Rav,
Med Kiærligheds Haandtryk <em>Dig</em> Kongen det gav!

O kiærlige, kronede, krandsede Par
Paa Dannemarks Konninge-Sæde!
Annammer det Skjold, som fra Hedenold var
Livsalige Skjold-Ungers Glæde!
O! skiænker med kiærlige Blik det en Knag
I Høielofts-Salen hos Dannemarks Flag!

Ja, sammen de høre i Alder og Aand:
Fra Skyerne begge tilsammen
Forunderlig faldt i Kong Valdemars Haand,
Til Dannemarks Giærdsel og Gammen;
Der Skjoldet bekrandsede Kongernes Høi,
Nedsvæved derover det hellige Fløi!

Som Banner, i sex Gange hundrede Aar
Det vaied paa Land og paa Bølge,
Og tit fik vi Bod for de bangeste Kaar,
Med Skjold og med Banner i Følge,
Ja, mens den i Skjold under Dannebrog staaer,
Faaer Dannemarks Løve ei dødeligt Saar!

Saa elsker, o Ædle! det Liggendefæ,
Med Skjold-Mærker unge og gamle,
Som her under Dannemarks Flag sig i Læ
Til Skjoldborg om Thronen forsamle!
Som <em>Dannemarks Vaaben,</em> dem holder i Stand
Vel <em>Skjoldets i Hjerter udtungede</em> Rand!

De Skjold-Mærker gamle, som Runer paa Steen
Kun dunkelt os Kronen afbilde,
Thi snildt at omgaaes med Pensel og Preen,
Det nemmed vor Hav-Fru kun silde,
Men at det dog altid var Hjertets Attraa
Kiær-Minder at tegne, det kan man forstaae!

Ja, hvem er i Skoven om Hjertet saa kold,
At Konstens de favreste Værker,
Han valgte for hine Kiær-Minder paa Skjold:
For Krandsen af Dane-Skovmærker,
Som enkelte rundt i Almindingen fandt
Vor Saxo, og sirlig med Silke <em>forbandt!</em>

Maa briste den Silke, maa savnes den Traad,
Som ret binder <em>Hjarne</em> til <em>Brage;</em>
De Mærker dog vidne om Havfruens Graad
For Frode, for Balder og Krage!
De vidne, de minde om <em>Hjertet i Skjold,</em>
Og <em>Løvernes</em> Kreds-Gang mod Iis-Havets Trold!
</pre>
	</section>

	<section id="chapter-67"
		class="chapter"
		style="page: extra-2">
		<hgroup>
			<h2>Tilegnelsesdigt.</h2>
			<p>(Andet bind)</p>
		</hgroup>

		<pre>Hvad klinger over Voven
Saa sært mod Sællands Kyst?
Hvad svarer saa i Skoven,
Og dybt i Skjaldens Bryst?
Den Røst, der saa kan røre,
Hvad Godt har den at føre?
Hvad vil den her i Kveld?

Fra Anguls Skjalde-Tunge
Det toner under Skye:
“Smaafuglene de sjunge
Før Dag, før Morgen-Grye,
Det volder Skjold hin Giæve,
Som Hoved sit mon hæve
Af Høi i Maane-Skin!

Opvaagner brat, I Helte!
(Saa kvæder Konning Skjold)
Og spænde Sværd ved Belte
Nu Hver, som han er bold!
I Maane-Skin det klare
Vil med min Kjæmpe-Skare
Jeg nu fra Høi til Hald.

Hvor Stene stod paa Agre,
I maane-klare Nat,
Guld-Hjelmene saa fagre
Tilsyne kom nu brat,
Paa Fode, vel at mærke,
Dem fulgde Kæmper stærke,
I Staal saa var de klædt!

Udhviilt i Borge-Leie,
Tog Troppen nu god Fart,
Ad glemde, grønne Veie
Den kom til Hallen snart;
Da hørdes Brag og Bulder,
Da hørdes Klap paa Skulder,
Som Hammer-Slag paa Jern!”

Hvad er der i den Tale
Om Kæmpers Efter-Gang,
Ved Slag af Natter-Gale,
Alt i den grønne Vang?
Hvad Ende tog det Bulder
Af Hammer-Klap paa Skulder
For Konge-Hallens Dør?

Ak, Svaret aldrig bringer
Os Bølgen over Hav,
En afbrudt Tone klinger
Kun over Cædmons Grav,
Et Suk, som kun i Klangen
Os levner Spor af Sangen
I Brages Helligdom!

Hvor kan da sødt bevæge
Et Suk fra sorten Muld!
Hvor kan da vederkvæge
En Klang saa gaadefuld!
Hvad rører Skjaldens Tunge
Til gladelig at sjunge!
Hvad svarer i hans Bryst!

O, sødt maa vel bevæge
Det Suk fra sorten Muld,
Og vel kan vederkvæge
Den Klang saa gaadefuld,
Naar Sukket Sang forkynder,
Naar Giætningen begynder,
Og Gaaden skimtes løst!

Maa Dana glad ei lytte
Ved Røsten over Hav,
Til hendes Bøge-Hytte,
Fra Brages Malmer-Grav:
Min Død er dog kun Daanen,
Thi op jeg staaer med Maanen
Af Hav i Dannemark!

Maa Danas Søn ei sjunge
Halleluja i Kveld,
Ja, røre frit sin Tunge
Til Kvad om Danmarks Held,
Naar grandt han seer i Aanden,
At Timen er forhaanden,
Og Nytaars-Nyet tændt!

Jo, Held dig, søde Moder!
Af Høi jeg seer, med Skjold,
Opstige dine Froder,
Din Rolv fra Heden-Old,
Ja, alle de Udvalgte,
Som, før og efter Hjalte,
Du under Hjerte bar!

De reise sig saa fage,
Saa skinnende af Muld,
Paa Kald af Skjold og Brage,
Med Hjelme-Krands af Guld,
I Runen staaer for Øie
Den Stav, som aabner Høie,
I Mindets Maane-Skin!

De Kæmper giennem Vangen
Gaae fort til Kongens Gaard,
At bænkes efter Rangen
I Dyd, i Daad, i Aar;
De vil, som Danske Helte,
I Marken spænde Belte
Med hver, som Dan er gram!

Ei Sæde de sig vente
I gamle Leire-Gaard,
De veed, at Borgen brændte,
Der Rolv fik Bane-Saar;
Dog ændse de ei Mile,
For et Minut at hvile
Paa Arilds-Konge-Høi!

I Roskilds Konge-Kirke
Dem samler Absalon,
Der til et Danne-Virke,
Dem kiæder Saxos Aand;
Men ei de Ræv og Ugle
Misunde vil den Kule,
Hvor Snigmords-Borgen stod!

Til Axel-Stad de stunde,
Dem fører Absalon,
Hvad der han vilde grunde
Med christen Kæmpe-Haand,
Det stander da opdaget
Til Søes i Konge-Flaget,
Til Lands paa Rosen-Borg!

Hvor Axel-Huus blev grundet,
Paa Svane-Holm ved Havn,
Har Borgen Navn sig vundet
Af Kongers Føde-Stavn;
Dermed den vilde braske,
Da lagdes den i Aske,
Forlorede sin Priis!

Hvad som er godt i Grunden,
Dog aldrig kan forgaae,
Er lang end Dvale-Stunden,
Saa skal det dog opstaae;
Derfor sig reiser Borgen,
Som til en Nytaars-Morgen,
Til Konge-Hjem paa Nye!

Sit Navn tilbage vinde
Det Danske Christjans-Borg!
Der fødes Konger inde!
Der slukkes Hjerte-Sorg!
Der bygge Thjodrekider,
Til Verdens sidste Tider,
Med Fædres Dannished!

Ved Slag af Natter-Galen,
Paa Daners Orlogs-Fløi,
Sig aabne Ridder-Salen
For Heltene fra Høi;
Saa, uden Brag og Bulder
Af Hammer-Klap paa Skulder,
De stædes ind med Fred!

Vil Nogen dem formene
Til Hald at gaae fra Muld,
Som mellem Mølle-Stene,
Han knuses brat til Smuld,
Thi Bauta-Stene bære
Høi-Heltene med Ære
For Hammer som for Skjold!
<hr>
Som Varsel for den Skare,
Med Lignelser af dem,
Der sig vil aabenbare
I Daners gamle Hjem;
I Fimbul-Vinter-Dage,
Sig melder Danmarks Sage
I Hytte, Huus og Borg!

Det maa saa gierne lide
Kong <em>Fredrik Fredegod,</em>
Og Disen ved hans Side:
<em>Maria Dannebod;</em>
O! hvad om selv sig meldte
De gamle Danske Helte
I Fredegodes Tid!

O! da blev der kun Bulder
I Konge-Hald af Sang,
Af Ridder-Slag paa Skulder
Og Brages Harpe-Klang!
For evig voxde sammen
I Hald med Skjoldung-Stammen
Dens bedste Side-Skud!

O! I, hvis Kinder gløde
Ved Minde-Sagn og Sang,
Om dem, som fra de Døde
Opstande skal i Vang,
I, som kan dybt fornemme,
I har i Danmark hjemme.
Som Børn i Moder-Skiød!

O! lad ei Danmarks Sage
Det melde næste Old,
At i Kong Fredriks Dage
Blev Kiærligheden kold;
I Hans, som Trøst kun finder,
Ved mange bittre Minder,
I Daners Kiærlighed!

Med Æren Drotter mange
Har ført, fra Old til Old,
I blide Kaar, og bange,
Det <em>Danske Hjerte-Skjold;</em>
Men Ingen meer med Rette,
End <em>Frederik</em> den <em>Sjette,</em>
I Hjerte-Pinens Aar!

Thi: lad og Saga melde,
At, sad end mangen Drot,
Med mere Glands og Vælde,
I Fædres Land og Slot,
Dog, rigere var Ingen,
Med Løve-Hjerte-Ringen,
Paa Daners Kiærlighed!!
</pre>
	</section>

	<section id="chapter-68"
		class="chapter"
		style="page: extra-3">
		<hgroup>
			<h2>Tilegnelsesdigt.</h2>
			<p>(Trejde bind)</p>
		</hgroup>

		<pre>Øm over ældgamle <em>Dannemarks</em> Ære,
<em>Absalons Saxo!</em> det var du som Faa,
Meer end <em>Stærk-Odder</em> og <em>Frodernes Hære</em>
Du den udbredte paa Bølgerne blaa:
Du den udbredte med Heltenes Minde,
	Som i dit vingede Ord
Vidt over Tidernes Strømme henfoer,
Stræber end Prisen og Kronen at vinde!

<em>Dannemarks</em> Længsel er <em>Dannemarks</em> Ære,
Dyb som det bølgende, sortladne Hav,
Ja, som det Hav, hvorpaa Folkenes Hære
Drev deres Idræt, og fandt deres Grav;
Derfor, i Heltenes Række, den følger,
	Altid paa Land og paa Søe,
Stjernen som vinker til Kjærligheds Øe
Evigheds-Strømmen i Tidernes Bølger!!

Dannemands Længsel er Dannemands Kiende,
Aldrig den stilles ved timeligt Held,
Hvad den begjærer, maa aldrig faae Ende,
Maa være Livets og Kjærligheds Væld;
Den er oprundet af Paradis-Minde;
	Derfor, i Lys og i Løn,
<em>Dana</em> sig teer for hver heltelig Søn
Som en vidunderlig Paradis-Kvinde!

Altid, naar <em>Hadding</em> i Høielofts-Stuen
Slynger om <em>Ragnild</em> i Dvale sin Arm,
Pludselig øiner han <em>Kvinden</em> ved Gruen,
Stirrer paa Blomsterne i hendes Barm,
Synker med hende i Dybet saa saare,
	Gjennem den taagede Dal,
Skyggernes Rige, og Valfaders Sal,
Hvor kun med Blænd-Værk sig Kæmperne daare!

Soelklare Vange forlyste hans Øie,
Vinter-Grønt er ham en ønskelig Krands;
<em>Kvinden</em> dog lærer ham: ret kun <em>fornøie</em>
Duftende Blomster og levende Glands,
Standser kun med ham ved Paradis-Haven,
	Hvor, med et Nattergal-Slag,
Liflig bebudes den evige Dag,
Vidnes om Liv som ei gjækker bag Graven!!

Derfor maa Dannemarks Helte og finde:
Lidt er Beundring i Liv og i Død;
Kjærligheds Kys og et levende Minde
Er hvad dem huger i Lyst og i Nød:
Derfor langt stoltere Helte Man finder,
	Men aldrig Helte, i Nord,
Om de fra Hellas til Iishavet foer,
Fandt saa høimodige, kjærlige Kvinder!

Derfor har <em>Røgnvald,</em> den Helt over Bjerge,
Thjodolf af Hvine til Skjald for sin Æt,
Bauta-Steen prud, som mod Glemsel kan værge,
Ristet med galdrende Runer fuldtæt;
Hvem der fik Øie for hvad de betegne,
	Seer, ved Valkyriens Kvad,
Steendøde Kæmper opstande paa Rad,
Og som Einherier strides og segne!

Ingen som <em>Brage</em> kan sjunge paa Vale;
Skjolde-Brag svarer til Sværd-Tunge-Slag,
Ingen som <em>Snorro</em> kan Kæmper afmale,
Ret som de færdes ved Nat og ved Dag,
Ret som de stode paa Ormen hin Lange,
	Og som de sad over Bord,
Skifted saa mangent et skjemtefuldt Ord:
Beiled, og lytted, til Skjaldenes Sange!

Ei kan en <em>Skjoldunge-Drape</em> vi samle,
Der sig tør ligne ved <em>Ynglinge-Tal;</em>
Lidt kun er <em>Hjarne</em> mod <em>Brage hin Gamle,</em>
Naaer ham til Skuldrene neppe, som Skjald;
Men naar han kvæder om <em>Dannemarks Frode,</em>
	Da er det Kjærligheds Sang:
Hjerte som banker mod Hjerte med Klang;
Da er <em>udødelig</em> for ham den <em>Gode!</em>

<em>Brage</em> i Valhal selv <em>Adelsteen</em> bænker,
Hjertet i Norge kun føler hans <em>Savn;</em>
<em>Hjarne</em> en Bolig i Hjerterne skjænker
Hver som blandt Daner vandt <em>Fredegods</em> Navn!
Dannemark skjænker hans Minde-Sang Kronen,
	Bærer i Hjertet om Land
<em>Frode,</em> saalænge, til selv over Strand
Atter, i Sønnen, han stiger paa Thronen!

<em>Saxo!</em> du følde, det var ikke Skvalder,
Hvad liden Fugl mellem Bøgene sang!
Tak for de Toner fra Heltenes Alder,
Som sig i dig over Bølgerne svang!
Ja, for Din Kjærlighed takket Du være!
	Altid skal Priis efter Spot
Times den Mand, der har sørget saa godt
For de Ufødte til Fædrenes Ære!

Tak for den Aske fra <em>Brand-Old</em> du gjemde,
Gav os i Urnerne, som du den fandt!
Dannemark vel, i sin Dvale-Tid, glemde,
At det er Guld-Støv, med Perler iblandt,
Men naar af Asken <em>den Gamle</em> sig hæver,
	Smykket med Perler og Guld,
Og med de Blomster hun fandt under Muld,
Tone skal sødt, hvad i Harpen nu bæver!

Tak for hver Levning af <em>Høi-Oldens</em> Kæmpe:
Frodes <em>Stærk-Odder,</em> hidført over Strand!
Tak, for Du skarred med List og med Læmpe!
Tak for hans Tunge, og Tak for hans Tand!
Tak for hvert Ledd og hver Lem af den Bolde!
	Glipped det end for din Haand,
Hvad kun kan lykkes for Tidernes Aand,
Du gav til Sankning dog Tøi som kan holde!

Vel os fortælle de skruttede Dværge:
Kæmper som de var kun Puslinger smaa,
Tuerne vorde de høieste Bjerge,
Naar de kun sige, det synes dem saa;
Men, kommer Dag, kommer Glands i vort Øie,
	Gjæster os Aanden paa Nye,
See dine Kæmper vi kneise i Sky,
Stige med Glæden paa Skuldrene høie!

Tak for dit Billed af Ylfinge-Trætten!
Skinner det ikke, er Skylden ei din,
Men om end Ulven er synligst i Ætten,
Skimtes dog <em>Skjoldunge-Daatteren</em> fiin;
Tone skal Kvad, end i kommende Dage,
	Liflig om <em>Villum</em> og <em>Svenn,</em>
Deilig vemodig om Knud og hans Mænd,
Og om Kong <em>Valdemars</em> Fader med Klage!

Han som slog Harpen for <em>Erik</em> hin <em>Milde</em><em>,</em>
Slog den for Daner i Hytte og Hald
Tonerne sprang, vare dybe, men vilde,
Endte i stormende, brusende Fald;
Sværd-Tid og Ulv-Tid paa Marken de fødte:
	Favnetag, Tempel og Slot
Fandtes til Blodbad ei længer for godt,
Frænder hinanden og Odelen ødte!

Tak for den Skildring af <em>Valdemars</em> Dage,
Du udarbeided, fuldsikker paa Haand!
Klart den os viser, at Meget tilbage
End var paa Marken af Fædrenes Aand:
Meget hos Faa, men kun Lidt hos de Fleste;
	Meget i <em>Axel</em> og <em>Dig,</em>
Lidt kun i Folket til Sørøver-Krig,
Saa den med Eder hensov for det Meste.

Langt er dit Sagn om de Slaviske Krige,
Længere vist, end det huger Enhver,
Tungere falder din Tale tillige,
Hjarne ei kvæder om Vikinge-Færd;
Dog ei det Mindste Du nænner at glemme,
	Dertil var <em>Axel</em> for kjær:
Ord af hans Læber, og Slag af hans Sværd,
Alle tilhobe Du skjænked Din Stemme!

Dog, intet Under, du elsked den Bolde,
(Sildefødt Søn af det ædelste Kuld)
Vilde hans Navn paa de svømmende Skjolde
Riste med storladne Runer i Guld;
Strid paa sin Snekke, og øm i sin Kirke,
	Han jo, med Sværd og med Stav,
Heltenes Minde og Heltenes Grav
Stræbde at skjænke et nyt <em>Danne-Virke!</em>

Stod, som for dig, os kun  Helten for Øie,
Kraftig og kjærlig, oprigtig og klog,
Deel vi vel tog i hvad han maatte døie,
Fandt, han var stor paa de smaalige Tog;
Saae det med Sorg, at hans Redskab var ringe,
	Saae det paa Vendernes Spor:
Æren var liden, men Seiren var stor;
Rovdyr det gjaldt om til Freden at tvinge!

Tak da, du Kjære! for Alt hvad Du skjænked,
For hvad du selv kaldte <em>Absalons</em> Værk!
Tak, fordi ham mellem Helte Du bænked,
Som var for Dannemark en Støtte fuldstærk,
Ham, ved hvis Aande det <em>saa</em> blev omgjærdet,
	At, i den søvnige Old,
Marken og Mindet dog sov under Skjold!
Hil være <em>Axel</em> med Staven og Sværdet!
<hr>
Far da nu vel med de Gaver til Folket,
<em>Dannemarks Saxo!</em> du slutter i Favn!
Far, som jeg haver din Mening udtolket,
Far nu i <em>Jesu</em> velsignede Navn!
Bank kun paa Dørren, hos Gamle og Unge,
	Trøstig med Fædrenes Sværd!
Hvor Man oplukker, Man faaer dig vist kjær,
Naar du opstemmer med Fædrenes Tunge.

Hvor Man dig ynder, paa Mark og paa Hede,
Siig dem, <em>Kong Frederik lønned</em> din Tolk!
Byd dem for <em>Kongen</em> at virke og bede!
Siig dem: <em>kun Dansk er det kjærligste Folk!</em>
Lær dem, med Fædrenes Tunge, tillige:
	Aldrig ved Fiendernes Magt,
Aldrig ved Modgang og Mishaab i Pagt,
Men <em>kun ved Splid falder Dannemarks Rige!!</em>
</pre>
	</section>

	<section id="chapter-69"
		class="chapter"
		style="page: extra-4">
		<hgroup>
			<h2>Fortale.</h2>
			<p>(Første bind)</p>
		</hgroup>

		<p>At bygge og boe i sin Faders og Farfaders Gaard, at have havt Forældre, som ligge med Æren i deres Grav, samt at leve i det Haab, at kunne engang, naar Herren kalder, hvile sine Been i Fred ved Siden af deres, og efterlade sine Børn det faderlige Huus og et ærligt Navn til Arve-Gods; det er en Lykke, hvorpaa alle fromme og kiærlige Hjerter sætte besynderlig Priis; og naar denne Lykke times et Folkefærd, saa det igiennem Aar-Tusinder kan frit opslaae Paulun i sine Fædres Land, og glæde sig ved deres Ihukommelse, da er det en stor Guds Velsignelse, der aldrig noksom kan paaskiønnes! Dette Sidste er derfor ogsaa en Sjeldenhed, og times kun et Folk, der kiærlig mindes sine Fædre, ærer dem i Livet og takker dem i Graven, alt eftersom vi veed, det er det første Bud med Forjættelse: ær din Fader og din Moder, at det kan gaae dig vel, og du maa længe leve i Landet, Gud gav dine Fædre!</p>
		<p>Naarsomhelst vi da undervises om, at der er intet Folk i Verden, hvem denne Lykke og Velsignelse blev fuldeligere til Deel, end Folket som vi kalde vore Fædre, da maa vi allerede deraf strax formode, at det Danske Folk fra Arilds-Tid har med besynderlig Hengivenhed hængt fast ved sine Fædres Land, og æret deres Ihukommelse. At nu heller ikke den Formodning skuffer, det lære vi fornemmelig af Bogen, som her, paa Nye fordansket, begynder at udgaae: af <em>Saxos</em> Bog om Dannemarks Konger og Helte i Fordums-Tid; thi det er ikke dermed Nok, at Saxo giver de ældgamle Danske det Vidnesbyrd, at Intet laae dem mere paa Hjerte, end Forplantelsen af giæve Fædres Navn og priselige Eftermæle, ei heller var et saadant Vidnesbyrd aldeles umistænkeligt; men i hans Bog gaaer Syn for Sagn, denstund vi finde der en mageløs Samling af Fortællinger, hvis høie Ælde er upaatvivlelig for alle Kyndige, ret som en Oldings, der ei blot har sneehvidt Haar og rynket Pande, men en Skat af Minder fra de længst henfarne Dage, som øiensynlig, naar han kommer dem ihu, opgløder den blegnede Kind, og opliver det døsige Øie! Vist nok er den Samling ikke stor, naar vi vil regne efter Længden af det Tids-rum den tilhører, men forunderlig stor maa vi dog kalde den i Sammenligning med, hvad andre Folkefærd, selv vore norske Frænder, veed at fortælle om deres Forfædre i Hedenskabets Tid; og naar vi betænke de mange Anstød for den mundtlige Fortælling, under Tidernes Løb og besynderlige Vendinger, da maa det høilig forundre og inderlig glæde os, at dog Saameget har stridt sig frem igiennem Tidens Strøm, der ellers bortskyller Ord og Sagn som Folkenes Slægter, og udsletter Oldtidens Mærker, ligesaavel paa Folkenes Tunge, som paa hine Klipper, hvis underlige Minde-Tegn og Runer Kong Valdemar den Store omsonst lod efterspore! Ja, med glad Forundring maa vi see, hvor mangt og dyrebart et Folke-Sagn fra Danmarks gamle Dage, der dog vedligeholdt sig, fornemmelig i Riim og Viser, indtil Tiden kom, da Fædrenelandet med Christendom havde annammet Forstand paa Skrift og boglig Kunst, ja avlet og opfostret Mænd, som hin Kong Valdemar den Store, og Biskop Axel eller Absalon, hans Hjertens-Ven og Høire-Haand, og Saxo Grammaticus, den samme Biskops i sin Tid mageløs boglærde og skriftkloge Yndling!</p>
		<p>Vel synes det, som vi maatte ønske, at Saxo, istedenfor at skrive Alt paa det fremmede latinske Sprog, havde optegnet de gamle Sagn, og Viserne især, paa Moders-Maalet, thi ligesom det er høist rimeligt, at han kan ikke sjelden have taget Feil af Meningen, saaledes er det ganske vist, at Meget staaer utydeligt paa det fremmede Sprog, som paa vort eget vilde været soleklart, og endelig havde det jo været en inderlig Glæde for Dannemænd, at høre paa Moders-Maalet en levende Røst fra de ældgamle, herlige Fædre!</p>
		<p>Desaarsag at gaae strængt i Rette med den høiærværdige Dannemand, som med saadan Flid og Fremgang har frelst saamange Snese af vore ypperste Oldefædres Navn og Idrætter fra at nedsynke i Forglemmelse, det vilde imidlertid være høist udansk og usømmeligt, thi det var at give ham Skam til Takke for det dyrebare Mindes-Mærke, han, til Dannemarks udødelige Priis og Ære, opreiste paa Skjold-Ungers Grav-Høi. Dog ikke det alene, men naar vi ret betænke Saxos Vilkaar, og Tidernes Leilighed, og Efterkommernes Tilstand, da maae vi taknemmelig bekiende, at ogsaa heri aabenbarer sig et besynderligt Guds Forsyn til Dannemarks Bedste, ligesom det, i det Mindste fra een Side, giver os et glædeligt Vidnesbyrd om dansk Dygtighed, forenet med det saa elskelige, ret beskedne Sindelag, som altid har udmærket ægte Dannemænd. I hine Dage, nemlig, er det vist, at ikke noget Sprog af alle dem Europas Folkefærd talde, var saa bekvemt for boglig Kunst, og skikket til i Sammenhæng at udtrykke, hvad man om Fortiden havde at sige og fortælle, som det latinske; vort Moders-Maal var det vel endog mindre end somme af de Andres, vi veed at Dansken er endogsaa alt for tilbøielig til at synes ringe om sit Eget, og havde vi da i hine Dage ei faaet en latinsk Dannemarks Krønike, da havde vi i al Fald ei faaet nogen saa god, som den nærværende, og rimeligviis slet ingen. Ja, havde end Saxo eller nogen Anden skrevet en Krønike paa Dansk, da var den dog neppe kommet til os, thi glemde Folket i de paafølgende Mørkets og Søvnagtighedens Dage, selv hvad der saalænge havde været i Folke-Munde: hine Riim og Viser, hvorefter Saxo gik; hvormeget mere skulde da ikke en dansk Bog blevet glemt og forkommet paa en Tid, da hverken Adel eller Almue kunde læse, og Latin var det Eneste, de saakaldte Boglærde fandt det Umagen værdt at læse og afskrive! Nu derimod, da Saxo fortalde Dannemarks Krønike paa de Lærdes Sprog, og det i saa fiin og prægtig en Stiil, at vi endnu maa kalde det et Vidunder, da blev hans Skrift et Værk, hvoraf de danske Boglærde vare stolte, som de giemde og afskrev, om aldrig for Indholdens, saa dog for Latinens og Lærdommens Skyld, og gjorde sig siden, da Bogtrykker-Kunsten var opfundet, en Ære af, at faae præntet og udbredt mellem Fremmede.</p>
		<p>Dog, hvorom Alting er, saa var det en glædelig Begivenhed, at, der Kong Valdemar den Anden, med Tilnavn: Seier, var endnu i sin Velmagt, altsaa imellem Aar 1202 og 1223, da fuldendte Saxo sit store Værk i 16 Bøger, og overrakde det til samme Konge, og til den lærde Erke-Biskop Anders Sunesøn, som var blevet den alt da hensovne Biskop Absalons Efter-Følger. Ligeledes maa vi kalde det Glædeligt, at trehundrede Aar derefter, der Christian den Anden var Konge i Dannemark og Norge, da fandtes der en vellærd Præstemand, Fynboen Christen Pedersøn, som sparede hverken Umage eller Bekostning, for at erholde en god Haandskrift af Saxos Værk, og faae den præntet i Paris, da Bogtrykker-Kunsten var i Dannemark dengang endnu i sin Barndom.</p>
		<p>Saa blev da Dannemarks Krønike trykt i Paris 1514, og derved i betimelig Tid frelst fra den Undergang, som i de paafølgende urolige Dage kunde lettelig blevet dens Lod; men, saalænge Læsning blandt Folk var saa sjelden, og saalænge Latinen ei var udlagt paa Moders-Maalet, kunde den dog ikke hjelpe mærkelig til at gienføde eller opfriske Fædrenes Ihukommelse.</p>
		<p>Det varede imidlertid ei heller længe, før der blev raadet Bod paa begge disse Mangler; thi kun trende Aar efter Krønikens Trykning var det, at <em>Morten Luther,</em> den Guds Mand, opstod i Sachsen, og begyndte: med Ordets Lys at adsprede Pavedømmets Mørke, og med Aandens Sværd at sønderhugge de Lænker, hvori Menneskehedens Fiende holdt Folkene fangne; og af Luthers seierrige Kamp for Lys og Sandhed udsprang, med utallige, eviggode Følger, ogsaa alt det timelig Gode i Aandens Rige, som for alvorlige Folkefærd er værdt at eftertragte og ophøie!</p>
		<p>Saaledes veed vi, at hvad Luther først og sidst drev paa af alle Kræfter, var at Guds aabenbarede Ord i den hellige Skrift skulde være den eneste Regel og Rette-Snor for de Christnes Troe, og at desaarsag Alle, saavel Læg som Lærd, skulde selv læse Skriften, og randsage deri, om ogsaa de Ting, som Præsterne forkyndte, havde sig saa udi Sandhed; men heraf fulgde, som man seer, nødvendig, baade at Bibelen maatte udlægges paa hvert Folks eget Tungemaal, og at Alle, saavidt som mueligt var, maatte lære at læse.</p>
		<p>Da nu Luthers sanddrue Tale faldt ingensteds i bedre jord, end hos de ægte Dannemænd i vore Fædres Land, saa blev og Bibelen, saasnart som mueligt, oversat med Flid paa Dansk og fandt, af alle Stænder, Læsere i Tusindtal. Blandt dem, som gjorde deres Flid baade med at fordanske den hellige Skrift, og opmuntre til dens Læsning, var fornævnte Mester Christen Pedersøn hverken den Sidste eller Ringeste, og eftersom han baade elskede Fædrenelandets Krønike, kiendte den godt, og vidste bedre at skatte dens Værd end de Andre, saa er det ganske rimeligt, hvad os er fortalt af troværdige Folk, at allerede han fordanskede, saa godt han kunde, den Saxos Bog, han havde bragt for Dagens Lys. Vel kom den Oversættelse ei ud paa Tryk, og er formodenlig ei mere til, men kom dog udentvivl til Nytte, thi det var sagtens den, vi veed, der fandtes hos den høivelbaarne Adelsmand og Rigens Cantsler under Kong Christian den Tredie og Kong Frederik den Anden: den fromme, lærde og forstandige Her <em>Johan Friis,</em> og der var den i gode Hænder, thi den forstærkede hos samme ædle Herre det inderlige Ønske, at faae Dannemarks Krønike trykt paa Dansk til hver Mands Gavn, og kom just derved <em>ham</em> for Øie, som mesterlig fortsatte, hvad her var kun begyndt.</p>
		<p>Der var nemlig i de samme Dage opvoxet en særdeles vellærd Dannemand, Her Mester <em>Anders Søvrensen,</em> med Tilnavn: <em>Vedel</em> eller <em>Veile,</em> som Byen hedder, hvor han kom til Verden, og han blev Slots-Præst hos Kong Frederik den Anden. Hin gamle Cantsler, der selv havde lært sin Bog med de Bedste, og, som det bør sig, glemde ei den over Rigens daglige Handel, men øste deraf baade Lærdom og Opmuntring, han var, som man da nok kan vide, en Ven af lærde Folk, og mærkede snart, at Mester Anders Vedel var ei af dem, der fødes alle Dage, men havde seet sig om, ei blot i Roms og Grækenlands, men selv i Dannemarks Historie, og vidste godt, at hverken Po-Floden eller Eider-Strømmen var en Grændse for herlige Bedrifter og skiønne Tungemaal. Desaarsag fik den gamle Cantsler, der, som tilbørligt, baade kiendte sit Fædrenelands Krønike godt, og skattede den høit, besynderlig god Villie til Mester Anders, talde tit og gierne med ham om de gamle Sager, laande ham fornævnte Oversættelse af Saxos Bog, og bad ham eftersee, om den ei kunde rettes og hjelpes paa Fode til dog nogenlunde sømmelig for Læg-Mand at udtrykke Meningen af Saxos Bog; eller hvis ikke, da selv fra Roden af at begynde og udføre Værket, saa Dannemark dog ikke længer skulde have den Skam, at savne paa Moders-Maalet en Bog, der var saa besynderlig skabt og skikket til at giøre Dannemænd Ære! Vel huede den gamle Oversættelse slet ikke Anders Vedel, ei heller var han lysten efter selv at trækkes med saa farligt og overhaands et Arbeide, som en ny Oversættelse, vel ikke uden Grund, var i hans Øine; vel døde endelig, kort efter, Johan Friis, og dermed syndes Anders Vedel, at det Hele turde vel døe hen; men Anderledes tænkde Dannemarks Riges Hof-Mester: Ærlig og Velbyrdig <em>Peder Oxe </em>til Gisselfeld, og biede ei mange Dage efter Johan Frises Jordefærd, før han saa alvorlig, stærkt og eftertrykkelig lagde Anders Søvrensen den Sag paa Hjerte, at han ei længer turde vægre sig, men lovede at giøre sit Bedste til, at Danske kunde faae at læse, hvad Udlændinger allerede længe havde læst, om gamle Dannemænds ærlige og mandhaftige Gierninger, saa Børnene kunde derved opvækkes til, hver paa sin Plads, at svare til Forfædrenes Priis og gode Rygte, ved at beflitte sig paa allehaande Dyd og Duelighed efter deres gode Exempel.</p>
		<p>Saavel Dette, som meget Andet meer, der vel fortjener at eftersees og betænkes, kan man læse i velbemeldte Mester Anders Vedels Fortale til det store Værk, han hæderlig udførde, hvor man da ogsaa udtrykkelig hører, at Friis og Oxe vare ingenlunde de eneste Adelsmænd, som betragtede Krøniken med kiærlige og klare danske Øine, men at den ypperlige Rigens Cantsler: Her <em>Niels</em> <em>Kaas,</em> Raads-Herren <em>Bjørn Andersøn,</em> Rente-Mesteren <em>Christoffer Valkendorph,</em> samt <em>Arild Hvitfeld,</em> der og selv blev siden baade Rigens Cantsler, og Forfatter af en Dannemarks Krønike, at i det Mindste disse vellærde og forstandige Hof-Mænd var af samme Tanker, styrkede tit Anders Vedel i hans Forsæt, og trøstede ham med, at Arbeidet skulde behage alle dem, som dansk Tungemaal forstaae, ja Majestæten selv!</p>
		<p>Saa udkom da Fædrenelandets Krønike paa Moders-Maalet Aar 1575, tilegnet og tilskrevet Dannemarks Kong <em>Frederik den Anden,</em> Høilovlig Ihukommelse, og det maa Alle, som forstaae det danske Tungemaal, og som vil følge Sandhed, vist bekiende, at samme Værk var baade Krøniken og Kongen værdigt, ja er et Mester-Stykke i sin Tid og i sit Slags, og skal bevare Anders Vedels Navn i priselig og kiærlig Ihukommelse, saalænge Moders-Maalet og Fædrenelandets Historie agtes og elskes iblandt os.</p>
		<p>Nu var det til Visse glædeligt, ifald vi turde sige, at Læg og Lærd med begge Hænder tog imod den dyrebare Gave, og at det ypperlige Sæde-Korn, som her med Krøniken udstrøedes, bar kiendelig i Tidens Løb mangfoldig og velsignet Frugt; men det er altid bedst, ihvor det gaaer, at følge Sandhed, og den tilstæder ei at tale saa, men nøder til at melde, at saavidt som man kan skiønne, var det dog ikkun en Deel af Adelen, der ret for Alvor skattede og læste denne Rigens Krønike, og at, kun efter halvtredsindstyve Aars Forløb, nedsank efterhaanden den danske Bog hardtad i ligesaa dyb en Forglemmelse, som fordum dens latinske Mønster.</p>
		<p>Over <em>Tohundrede</em> Aar er det nu siden, at Anders Vedels Bog blev anden og sidste Gang oplagt, og især i det attende Aarhundrede blev den saa sjelden, og dens Indhold tildeels saa foragtet, at endog Boglærde i Hundrede-Tal levede og døde i Saxos Fædreneland, uden at kaste et Blik derudi, ja vel uden at vide, der var en saadan Krønike til. Aar 1752 udgav vel en Boghandler Noget, som kaldtes en nye Oversættelse af Saxo, men det maa man sige var snarere at kaste Jord paa Dannemarks Krønike, end at opvække den, thi her saae man klarlig, at de Boglærde siden Anders Vedels Dage vare gangne langt mere tilbage end frem, og havde hardtad, som Holbergs Erasmus og Jean de France, glemt deres Moders-Maal, og hvad som altid dermed følger, forloret deres Fædres Aand og Øiesyn. Tør og stiv, og kold og knudret, med Blandings-Gods af allehaande Tungemaal, var denne Oversættelse, som skulde nu afløse Anders Vedels den gammeldags, men ægte danske, fyndige og flydende, muntre og livlige, og siden man nøiedes med sligt et Bytte, er det klart, at man i Almindelighed kun havde slige Bøger liggende paa Hylden, hvor det kun gjaldt om Bindene, hvoraf de nyeste sædvanlig er de bedste.</p>
		<p>Saaledes kunde Dannemark da glemme og kaste Vrag paa sin eneste Herlighed: Fædrenes livsalige Minde, og inderlig rørende, velsignede og skiønne Efter-Mæle! Indviklede i lutter verdslige Begiærligheder, nedsænkede i Attraae efter Øieblikkets korte, flygtige og for det Meste dyrekiøbte Lyst og Fornøielse, fordybede, naar det kom høit, i uendelige og for det Meste tomme Grublerier over Tanker, Ord og Gierninger, forlorede de Fleste, hvad der er Sjælen og Livet i den ægte Dannished: hin hjertelige Knyttelse til giæve Forældre og Bedste-Forældre i hundrede Led! Synet for de gamle Dages Herlighed forsvandt, Øret døvedes for Fædres dybe Røst, for Moders-Maalets søde Klang, og de forgangne Dages høie Varsels-Stemme! Med Føie kan man sige, at Fædrenelandet var indvortes opløst og adskilt, førend det ramdes af hine udvortes Ulykkes-Slag, hvorunder vi have seet Banneret synke og Vaabenet slækkes, hvoraf, som efter et Jord-Skiælv, Dannemark bæver endnu; med Føie tale vi saa, thi hvad uden Fædrenelandets Krønike: hiint store Dane-Hjerte-Løven-Skjold, kan lægge Broe over Bølgen, og kiærlig i <em>Dannemarks Navn</em> sammenføie hvad Havet adskiller! Hvor, undtagen i et kiærligt Minde, og i en levende Ihukommelse af fælleds giæve, priselige Konger og Fædre, hvor, uden der er vel Baandet, som formaaer stærk og fast og levende at sammenknytte Sællandsfar og Fyenboe og Jyde, og hvad vi alle af Naturen nævnes, sammenknytte os som i en Sløife: i et frivilligt, men dog uopløseligt Stalbroderskab til een omvundet Menighed af Dannemænd! Ja! er det kun Hjernespind, hvad heller en sandfærdig Lignelse, naar man, med Øiekast paa hvad der kaldes Dannemark, vil sige, at, ikkun ved Kiær-Minder, kan Mai og Poes, Fiol og Lyng forbindes venlig til en faver Krands for Danner-Kongen!</p>
		<p>Vel maa det ei dølges, at fra Christen Pedersøns og Anders Vedels Dage, indtil Nu, har Dannemark vel neppe nogensinde aldeles været bar og blottet for boglærde Mænd, som flittig syslede med Fædrenelandets Krønike, pønsede vel mangen Gang paa, og prøvede stundom at skiænke os den i en Dragt, der bedre, end de Gamles, svarede til Tidens Tarv og Smag og Vilkaar; hverken skal vi glemme eller ringeagte slige Dannemænd; nei heller glade lægge til, at Dannemarks Konger for det Meste udnævnede til <em>den</em> historiske Bestilling, hvem der i deres Øine syndes meest bekvem; men siden det er Noget, som trænger til at meldes og fortælles hardtad allevegne, saa er just deraf øiensynligt, at enten har de samme gode Mænd dog ei formaaet hvad man maatte ønske, eller ogsaa har man ingen Lyst havt til at læse hvad man burde, eller der har endelig paa begge Sider været Feil og Brøst, som hindrede en Fremgang og et Udfald, det endnu er Meget værdt at tale om. Det Sidste mener jeg, thi det er sikkert nok, at havde ikkun Mange ret havt Lysten til at kiende og indprænte sig de gamle Dages Billede og Lignelse, da havde de vel fundet Samme, da havde det ei faldet dem for tungt at vænne sig til Stavningen i gamle danske Bøger, da vilde der, om ei for Andet, saa dog for Vindings Skyld, nok været dem, som havde sørget for at Vedels Bog, Riim-Krøniken og andet Sligt var blevet fal; men det er paa den anden Side derfor lige sandt, at om der havde været nok saa mange velvillige Læsere til gode Krøniker, saa vilde næsten alle de, der siden Vedels Dage ere skrevne, dog kun fundet Faa, fordi de gierne enten vare paa Latin, eller dog kun paa et Slags for Lyst ulæseligt Dansk, og svarede før til Ingens end til Alles Tarv.</p>
		<p>Vist nok var det en Mand af Vælten, som i Kong Christian den Sjettes Dage skrev en Dannemarks Riges Historie, thi det var <em>Ludvig Holberg,</em> den vidtberømte Nordmand med det store Hoved, de skarpe Øine, den rappe Tunge og den skrappe Pen, men ihvorvel man ei skal nægte, han var skaaret godt for Tunge-Baand, saa er det ligefuldt en Sandhed, at hans Tunge-Maal i Krøniken, i alle Maader var langt mere gammel fransk end gammel dansk, og ihvor skrap hans Pen og var, saa er det derfor heller ingen Løgn, at den dog maatte været ganske anderledes skrap, naar den paa <em>tyve Blade</em> skulde, ei som nu affeiet, men udtrukket og udtrykt hvad der er mørkt og sammenpresset nok i Saxos de ti første Bøger!</p>
		<p>Der er vel sagtens Mange, som tør mene, at hine Folke-Sagn fra Hedenskabet er, hvad de i Holbergs Øine vare: Feie-Skarn, hvori <em>Feie-Pigen</em> i det Høieste kan finde sig en Lomme-Skilling og et Finger-Bølle, og som for Resten maa, jo før jo heller, kastes ud paa Møddingen af Kiærling-Snak og Ammestue-Fortællinger, som det er sanket af; men jeg tør ogsaa mene, at de gode Herrer mene feil, jeg tør spaae, at aldrig nogen Krønike, som overspringer eller lader haant om hine Folke-Sagn, vil vinde Folkets Bifald, og jeg tør forbinde mig til at bevise, at netop det er en glædelig Ting og en herlig Sag. Til at føre et saadant Beviis er imidlertid her ikke Stædet, og det maa da være Nok, reent ud at sige, hvad min Mening derom er, for at Ingen skal sige, jeg vilde, ifald det stod i min Magt, trykke Folket fuldt af gamle, forgiemte Eventyr, som Troes-Artikler! Min Mening er den, at i Hedenskabets Tid, før boglig Kunst kom i Brug, da var det umueligt andet, end at selv hos det mindekiæreste, det meest oprigtige og sanddrue Folk, maatte baade mangen en Mærkværdighed glemmes, megen Forblanding skee af Navne og Begivenheder i Sagn, der lignede hinanden, og endelig en Deel forvanskes ved uhjemlede Tilsætninger og stundum aldeles falske Rygter og løgnagtige Hjernespind. Fremdeles mener jeg, at: deels i den urolige, udartede Tid vi klarlig spore mellem Braavalle-Slaget og Christendommens Indførelse, og deels i de følgende Aarhundreder til Saxos Dage, maatte hine gamle Sagn nødvendig baade svinde i Antal, tabe i Reenhed og geraade i en heel Forvirring. At det nu var Saxo umueligt at erstatte det Forkomne, rense det Grumsede, udmønstre det Falske, og oprede det Forvirrede, er Noget der falder saare let at begribe, og han havde da kun Valget imellem at forkaste eller optage Alt, og, i det han optog, at følge den Gang der var i Folke-Munde, eller efter sine egne Indfald tage fra og lægge til og sætte om som han syndes. Enhver, som nu vil dømme sundt, skal sikkert finde, at Saxo ei fortjener, hvad han fik saa tit, Skamflikker og Forhaanelser, men mange Tak og stor Berømmelse, fordi han ei vilde giøre sig selv klogere end han var, lod staae ved sit Værd, hvad han ikke begreb, lagde, som han selv siger, ikke an paa at digte et <em>rimeligt</em> Eventyr, men paa troelig at fortælle gamle Ting, og følge Traaden, som han fandt den. Saxo er da angerløs i dette Stykke, og selv da, naar vi nu grandgivelig saae, at hine Sagn var til slet ingen Nytte, saa havde vi dog kun Grund til at beklage Manden, som havde spildt saa megen Flid og Kunst paa ingen Ting; ei derimod Grund til at bebreide ham Noget, thi hvad først lærde Undersøgelser i en mere oplyst Tid kunde vise, det kunde Saxo ikke forud vide, og burde derfor ikke overile sig med Fordømmelsen, men sige hvad han havde hørt, og saa lade Efterkommerne dømme.</p>
		<p>Men, hvem er saa uforstandig eller hjerteløs, at han for Alvor kunde ønske hine danske Folke-Sagn overantvordede til Forglemmelse, og saaledes fradømme dem alt Værd, selv det at lade sig høre! Hvem tør nægte, at selv om der aldrig havde været en Skjold og Hjalte og Rolv Krage, Folke og Uffe hin Spage, Amlet og Erik den Veltalende, Sigrid og Signe til i Verden, saa vare dog hine mageløse Sagn om dem vel værd at høre, ja at giemme og indprænte sig, aldenstund det dog var elskelige, lærerige Lignelser, som kunde dybt og sødt bevæge Hjertet, og som vi maatte ønske, i en renset og forklaret Aand, at see udtrykte og udtrykke selv i Verden! Er det nu imidlertid saa, som en grundig Eftertanke over de menneskelige Vilkaar vist skal bevise, at <em>saadanne</em> Sagn umuelig kan opstaae, elskes og giemmes hos et Folk, der ei havde Hjertelag til at giøre, hvad de melde, samt at et saadant Hjertelag umuelig kan findes, uden at tee og yttre sig i tilsvarende Handlinger, efter Tidernes Vilkaar og Leilighed, saa er det, mener jeg, en afgjort Sag, at i det Mindste, hvad man ikke andensteds finder at have saa kiærlig begivet sig, og at være saa rørende fortalt, det er og sikkert skeet i Dannemark, hvor det fortælles, om Sagnet end tager nok saameget Feil i Henseende til Navn og Tid og andre Bi-Omstændigheder. Fremdeles tør jeg sige, at var der ikke andet Mærke paa de gamle Sagns Troværdighed i <em>Hoved-Sagen,</em> saa burde vi kalde det Vidnesbyrd nok, at de, som Enhver kan føle hos sig selv, stemme Sindet til Kiærlighed og Sanddruhed; thi var de desuagtet vitterlig opspundne paa Bedrag, da maatte Sandheds Aand havt Velbehag i Løgn, og det er, som vi alle veed, umueligt! Her er, som sagt, ikke Stedet til udførlig Beviisning, da der ellers var meget at sige til Forsikkring om Sagnenes Ægthed og faste Grundvold, men disse Par Ord fandt jeg nødvendige, for baade at paaminde om, hvor uforsvarligt det er, at bryde Staven over de herlige Oldsagn, og hvor langt det er fra mit Ønske, at indbilde Nogen, man kan fæste Troe til saa blandet og tit forvirret en Tale, som til et Evangelium. Kun derfor vil jeg ogsaa udtrykkelig tilføie, at det var saare ønskeligt, ifald vi kunde rette, rense og forklare Saxo, saa Alt kom paa sin rette Hylde, og sit rette Sted, og kun fordi vi ikke kan det, men føle dog, at hine Fortællinger, selv som de findes, kan gavne og glæde retsindige Dannemænd, samt at først da vil Rettelsen og Forklaringen lykkes, naar Sagnene atter blive almindelig bekiendte, yndede og giennemtænkte, kun derfor maa vi nøies med at give hvad forhaanden er, lade Hver om disse Ting troe hvad ham tykkes, og sige:</p>
		<pre>Hver nyde, som han nemmer,
Da Ingen skeer Uskiel!
Hil være Den, som giemmer
Det gode Gamle vel!
</pre>
		<p>Heraf seer man da Hensigten med denne ny Fordanskning af Saxos Bog, og hører, at vi ingen Krønike har faaet siden, som kunde giøre den overflødig, men nævne maa jeg dog to Dannemænd, hvem den Ære tilkommer at have i de for Fædrenelandets Krønike ulykkeligste Dage, dog hos en Deel vedligeholdt eller vakt nogen Kiærlighed til den, og Opmærksomhed paa de gamle herlige Sagn, det var <em>Suhm</em> og hans Yndling: <em>Frederik Snedorf.</em> Paa en Tid, da man stod Fare for, over det nærværende Øieblik, med alle dets glimrende Luft-Kasteller, aldeles at glemme de gamle Dage, da indtoges Snedorf af deres favre Skikkelse, og stræbde, som Lærer ved Høiskolen, igien at indtage de yngre Boglærde for samme; hans Liv var som et <em>Stjerne-Skud,</em> hans Ord var kun halvt, og fik snart aflydt, men fandt dog en Gienlyd i mangen Ungersvends Hjerte, som aldrig ganske hendøde. Fra alle Sider tør jeg sige, at denne Bog som her udgaaer, var ei udkommet, dersom ikke Snedorfs Forelæsninger over Fædrenelandets Historie, paa Tunge og paa Tryk havde ligesom banet den Vei, og uagtet de ingenlunde kunde træde i dens Sted, fortjene de ikke desmindre, hæderlig og venlig, at nævnes i dens Fortale.</p>
		<p>Nu at tale vidt og bredt om min Deelagtighed i denne Bog, er ei min Lyst, og jeg saae helst, man vilde og man kunde aldeles glemme mig i den, men Noget bør jeg dog vel sige om Anledningen til, at jeg tog mig Arbeidet for, og om den Side, hvorfra jeg ønsker det maatte betragtes.</p>
		<p>I mange Aar har det været mit Ønske og Forsæt, engang, vilde Gud, at skrive en Dannemarks-Krønike, som kunde læses med Lyst af Høie og Lave, Læge og Lærde, saamange som elskede Fædrenes Ihukommelse, og det klare, jævne, uforkunstlede Moders-Maal; men immer blev det kun ved Ønsket og Forsættet, deels fordi min udvortes Tilstand ikke var derefter, og især fordi Arbeidets mange Vanskeligheder afskrækkede mig. Den uovervindeligste af dem alle var i mine Øine den, at hitte Rede i de gamle Folke-Sagn, som min Samvittighed hverken vilde tilstæde mig at forbigaae, eller at behandle efter eget Tykke, og kunde denne Vanskelighed ikke bortryddes, da kunde jeg heller aldrig komme til at begynde. Saaledes stod eller rettere henlaae Sagen til i Foraaret 1815. Jeg havde lovet Selskabet for Norges Vel, hvori jeg af Hjertens Grund var Medlem, at forbedre den gamle Oversættelse af Snorros Konge-Krønike, og var med dette Arbeide alt kommet over Midten af Hellig-Olavs Saga; men da faldt det mig som en Steen paa Hjertet, at jeg sad der og udtømde mine Kræfter over Norges Krønike, der nu ikke længer kiærlig sammensmeltede med Dannemarks, medens denne laae, tildeels ukiendt og uændset, tildeels ogsaa miskiendt og forhaanet! Fædrenelands-Kiærligheden vaagnede med en mig hidindtil af Erfaring ubekiendt glødende Ild og seierrig Vælde i mit Bryst; sønderrive det <em>historiske</em> Baand mellem Dannemark og Norge, som fra Barnsbeen gjorde Eet i min Forestilling, det hverken kunde eller vilde jeg, men til at <em>skielne</em> bestemt imellem Dansk og Norsk havde ikke Sværdslag men Iisslag nødt mig, og jeg kunde nu ei bære det over mit Hjerte, at udgive Snorros Krønike, med mindre Saxos kunde følges med! Vel gjorde jeg et Overslag paa Tiden, det vilde koste mig, hvis Uefterrettelighed kun min Varme for Sagen, der laande Arbeidet Vinger som kun Ønsket havde, kan forsvare; men dog ansaae jeg Tiden for lang og Umagen for stor nok, til ei at lege med, og foresatte mig desaarsag snart, at standse, til jeg saae, om det var rimeligt, at Nordens Krøniker, i min Fordanskning, vilde finde kiærlig Modtagelse paa Marken og paa Klippen. Selskabet for Nordens Old&shy;skrifter, som dannede sig i den Kiøbenhavnske Afdeling af Selskabet for Norges Vel, eller bestemtere: af Sammes Levninger, bifaldt mit Forslag at udgive en Prøve, med hosføiet Indbydelse til, ved frivillige Bidrag, at bekoste Værket, og Prøven udkom endnu samme Aar.</p>
		<p>At nu Prøven virkelig vandt Manges Bifald, derom vidne ei alene de Penge-Bidrag, som dog, med Hensyn baade paa Tid og Omstændig&shy;heder, og paa Selskabets aldeles ukunstlede, i Manges Sprog ukloge, Fremgangs-Maade, afgive et temmelig gyldigt Vidnesbyrd, men derom vidner tillige hvad boglærde Mænd i Dannemark og Tydskland have offentlig sagt, thi at jeg ellers er hos dem intet mindre end høit anskrevet, behøver jeg ei at forsikkre, og at man desuagtet har fundet meget at rose, og kun lidt at dadle, kan man selv forvisse sig om.</p>
		<p>Under saadanne Omstændigheder blev det min Skyldighed at fortsætte, og, vil Gud, fuldføre Arbeidet, hvis Besværlighed jeg vel har siden faaet stærkere at føle, men som jeg ogsaa daglig lærer bedre at lade vederfares den Ret, at det lønner rigelig Umagen det koster, endog blot ved den Kundskab, Indsigt og Styrke saavel i Moders-Maalet, som i Fædrenelandets Historie det yder og skiænker mig. Haabe tør jeg ogsaa, at man ei skal finde hvad jeg her fremlægger, slettere end Prøven, og den er her min Maale-Stok, thi et feilfrit og fuldkomment Arbeide veed jeg godt det er langtfra at være, men mine Landsmænds Fordringer maae ikke overstige mine Kræfter, <em>som</em> de lagdes for Dagen i Prøven man bifaldt. Jeg har Grund til at troe, man ei vil finde min Oversættelse uværdig til, for det Første at afløse Anders Vedels, samt ei uskikket til at forberede en bedre, og videre gaaer hverken mit Ønske eller Haab. Spørger Nogen derimod, hvorfor jeg, med al den Roes jeg lægger paa Vedels Oversættelse, dog er aldeles veget fra den, og har ei heller stræbt at følge og forbedre den, da er mit Svar, som Frodes, at Bødning er altid Lapperie, og at Skam skulde vi faae paa vore Fingre, om vi, efter snart halvtredie Aarhundredes Forløb, ei kunde føre Pennen skrappere og jævnere i Moders-Maalet, fornemmelig i ubunden Stiil, end hine Dages bedste Skrivere! Det er med slige gamle Bøger, som med gamle Kar af Guld og Sølv, skal de forbedres, maa de <em>smeltes</em> om, og hæve sig som en Phoenix af Asken igien; kun da kan den rette Lighed vindes, kun da kan Bøgerne vorde, hvad de, som Udtryk af forskiellige Tidsrum bør være: adskilte efter Bog-Staven, men i Aanden forenede!</p>
		<p>Hvad nu i Særdeleshed Versene angaaer, da nøiedes Vedel med, hvad <em>da</em> vel ogsaa var det Klogeste, i fyndig Korthed at angive deres Indhold, men liden Gavn og Glæde havde vi af al den Rimen, her har siden fundet Sted, om vi nu ikke kunde rime Meningen af de latinske Vers lidt kiønt paa Moders-Maalet, da Saxo fordum, hvad der var langt sværere, formaaede saa net paa Romersk at omskrive vore gamle danske Riim. En Prøve derpaa giorde Biskop <em>Laurids Thura,</em> som er indbundet i Oversættelsen af 1752, og burde skiæres ud deraf igien, for ei at begraves med den, men uagtet de Riim kan lade sig læse, og ere imellem ret ægte Danske, saa svare de dog i det Hele ei til de Fordringer, man enten paa Latinens, Danskens, eller Rime-Kunstens Vegne, kan nu med Føie giøre, saa jeg maatte bryde mig en egen Bane, og lade Kyndige afgiøre med hvad Held det skedte. Nu gjordes der, da Prøverne kom ud, vel nogle faa Udsættelser paa min Maneer, men hverken kunde jeg overbevise mig om deres Rigtighed, ei heller have nogen grundet Formodning om, at den som gjorde dem, forstod sig bedre end jeg selv paa Riim og Poesie, jeg maatte altsaa fare fort, som jeg begyndte, og indskyde Sagen under høiere Kiendelse i sin Tid. Herom er da end kun det at sige, at hvis det engang, efter lovligt Vidne-Forhør ved mit rette Værne-Thing, skulde befindes, at jeg ikke blot, som menneskelig Skrøbelighed, og stundum min Vankundighed medfører, har alt imellem taget Feil, men at jeg i det Hele har misbrugt den Frihed, der ellers er ei blot tilladt men høist nødvendig, naar Billed-Blomster skal omplantes, ei til at gaae ud, men til at blomstre og dufte paa Nye; finder man, siger jeg, at den Frihed er misbrugt, som her, hvor alt een Omplantning, og det fra Have i Potte, havde fundet Sted, var dobbelt nødvendig, da kan det være slemt nok for mit Efter-Mæle, men Saxos Læsere har dog ei Føie til at klage, naar kun mine danske Vers ei ere slettere end de latinske, og ei indsmugle Noget, som er forbudt i Historiens derom gjorte Forordning. For Resten beroer Vurderingen af slige Oversættelser paa <em>Synet,</em> jeg kan vist nok see feil, men det kan Fleer end jeg; et dansk poetisk Øie tør jeg tiltroe mig, og har da Stemme, hvor det giælder om danske Skildringer og Riim.</p>
		<p>Uvis er jeg om, <em>hvorvidt</em> det her er passeligt, at tale om, hvem der ved denne Leilighed, da Talen var om Skillingen og Nordens Krønike, har klarest viist, at denne var dem kiærere end hiin, men da den Ting vil bedst afgiøre sig selv ved det offenlige Regnskab for Bidragene, som det er Selskabets ueftergivelige Skyldighed at aflægge, saa mener jeg Ingen at giøre Uskiel, ved blot at sige, hvad der ei kan tvistes om, at <em>Studenterne</em> saavel i Dannemark som Norge har uden Sammenligning i Forhold givet Meest, og at, <em>kunde</em> det, trods Fædrenes deilige Ordsprog, være et Spørgsmaal, om Kongen og hans Æt er <em>Adel,</em> da kunde jeg, trods enkelte Undtagelser, let fristes til at sige om Dannemarks Adel, at den nok i de sidste Tider maatte have taget megen Skade paa det gode Øie til Fædrenelandets Krønike, som den sees at have fordum holdt, paa gammeldags Sprog, for sit Privilegium! Nu er det derimod bedst at sige, hvad Sandhed er, at uden kraftig Understøttelse af <em>Dannemarks høie Adel,</em> vilde Foretagendet aldeles strandet, og findes her ei derom nærmere Beskeed, da er det kun, fordi det rette Sted er foran Norges Konge-Krønike, og bag i Dannemarks. Saameget bør imidlertid vel allevegne mindes, at saasnart Kong <em>Frederik den Sjette</em> hørde, at Krønikernes Oversætter var for tungnem til at lære Skialdene den fri Kunst af, at nære sig foruden Leve-Brød, da saae man flux en ny Stadfæstelse paa, at ligesom Historien har, naar det gjaldt om Dane-Konger, hidindtil vidst Raad for Uraad, saa pleie ogsaa <em>Disse,</em> naar det giælder om Historien, at vide Sligt, og at hvad Godt et Konge-Ord kan skabe, er aldrig længe Danmarks Savn!</p>
		<p>Nu at laane Krøniken min Part i Dannemarks Tunge, til klarlig og trohjertig at udtrykke og fortælle <em>disse</em> Sandheder, som i alle Tidsrum finde deres Stadfæstelse: dunkelt men dybt i de ældste Dage, nærmest og klarest i de sidste, eller det Samme med andre Ord: at skrive en <em>folkelig</em> Dannemarks Krønike, det er jo ligefrem den Taksigelse til Majestæten, der afbetaler bedst paa Gielden, og, som sagt, det var mit Forsæt længe førend jeg fik andet Levebrød end mine Fædres at takke Danner-Kongen for; om det skal times mig, er heel uvist, men at det immer vorder stærkere mit Ønske, veed jeg godt. Det er saaledes min Betænkning, fra Knud den Sjettes, og fra Hakon den Gamles Dage, saa godt jeg kan, at fortsætte Dannemarks og Norges Krønike, men hvad den første angaaer, er der een Omstændighed, som giør mig tvivlraadig, og hvorom jeg ønskede at vide mine gode Landsmænds Tanker.</p>
		<p>Det blev før anmærket, at Folke-Sagnene fra Hedenskabet var vi tvungne til at give, som de findes, da vi ei formaae at give noget Bedre, og det som findes dog er vel hundredetusinde Gange bedre end Intet. Anderledes forholder det sig derimod, som alle Kyndige maa sande, hvad Tidsrummet <em>efter</em> Kong Gorm den Gamle og Harald Blaatand betræffer, hvorom Enhver kan overtyde sig, ved blot at kige ind i den blandt os amindelsesværdige <em>Peder Frederik Suhms</em> udførlige Samlinger til Dannemarks Historie. Nu synes det mig ufornuftigt, ja vel uforsvarligt, at række Menig-Mand en slettere Fædrenelands-Krønike, end vi kan afstedkomme, og jeg troer, det var Pligt og en Kiærligheds-Gierning, <em>forsaavidt</em> man kan være sikker i sin Sag, at rette Saxo, hvor han farer vild, at lægge til, hvad Godt vi har af andre gode Venners, og skiære bort, hvad der kun fylder, men ei feder. Jeg seer heel vel, hvor <em>betænkelig</em> en Sag det er jeg her berører, og hvor vanskeligt det er med Sligt at <em>ramme</em> Maade; men hvo Intet vover, Intet vinder, og aldenstund det er bekiendt, hvor høit jeg ærer og beundrer <em>Saxo,</em> hvor nænsom jeg er over alt det Gammeldags i Dannemark, og hvor vantroe jeg er ved Indvendinger imod vor hjemmegjorte Krønike; saa tør jeg troe, der vovedes ei Stort, thi vandt man ikke Meget, saa tabde man vist og des Mindre.</p>
		<p>Dog, for at forebygge de Feiltagelser af Meningen jeg kan, vil jeg endnu lidt nøiere forklare mig.</p>
		<p>Langt fra min Hensigt er det, at giøre Krøniken vidtløftig, meget mere vilde jeg indknibe den, hvor den kan være blevet det, fordi Saxo levede, og Biskop Absalon var Hoved-Hjulet, i Kong Valdemar den Stores Dage, og nu mener jeg, at naar det Rum, som herved vandtes, blev fyldt med sammentrukne vigtige Fortællinger, som fattes, da var det en dobbelt Vinding. At jeg herved <em>fornemmelig</em> har Øie paa den herlige og indholdsrige Knytlinge-Saga, veed dens Bekiendtere nok, men jeg vil dog anmærke det, baade fordi det er især den, som har lært mig, hvad der fattes hos Saxo, og fordi det er klart, at maa den ikke indfældes i Saxos Bog, da bør den dog, hvad der er meget mere ubekvemt, indheftes efter den.</p>
		<p>At det just ikke haster med Beslutningen, det seer man nok, siden jeg her kun leverer Halv-Parten af de gamle Folke-Sagn, og faaer vel neppe ad Aare Magt med Meer end Resten, da jeg i Aar har lært at giøre en Dyd af en Nødvendighed, og følge Farimags-Veien; men man kan for Resten, netop naar man om Ovenstaaende er uenig med mig, være ganske rolig, thi jeg har lovet at oversætte Saxos Bog, som den er, og kan jeg ikke, hvad der er heel vanskeligt, forsikkres om, at det er omtrent med alle dens gode Venners Minde, skal jeg vist bare mig for at bryde Løftet, hvordan det saa end i Øvrigt gaaer med mit Forsæt.</p>
		<p>Nu veed jeg ikke, mine Læsere ved denne Leilighed kan have Meer at spørge mig med Føie om, end: hvad man veed om Manden for det Hele, om <em>Krønikens Forfatter,</em> <em>vor</em> udødelige <em>Landsmand: Saxo Grammaticus?</em> men hertil maa jeg svare: ikke Meer end netop hvad der ligger i Spørgsmaalet, og uagtet det er ikke Lidet, maa man tilstaae, det er dog ei heller Stort, at være <em>deres</em> Landsmand, som man glemmes af, til Tak for sine gode Gierninger, saavelsom <em>deres,</em> man har flittig skrevet til, men læses ei, foragtes og forhaanes heller af. Dog, Lands-Mandskab er tit en tvungen Sag, og i hvor lidt vi veed om Saxo, veed vi nok, at <em>deres</em> Ven og Frænde var han ikke, som skreve ypperlige Landsmænds Liv og Levnet ind i Glemme-Bogen, saalidt som <em>deres,</em> der kappedes med Muus og Møl om at fortære Mindes-Mærket, og blive Efter-Mælet kvit, som han gav Danske Folk. Det er med andre Ord: man kan nok vide, at <em>Saxo</em> var født og kommet af skikkelige Danske Folk, thi Æblet falder ikke gierne langt fra Stammen, og dermed rimer det sig godt, hvad han har selv betroet os, <em>som en vitterlig Sag,</em> at baade hans egen Fader, og Fader for ham, en Mand saa troe som Guld, havde tjent med Æren i Kong Valdemar den Stores Høvdingsgaard og Leir. Om man har kaldt hans Fædre <em>Adelsmænd,</em> er ikke meget vigtigt, aldenstund der i hans Daad gaaer Syn for Sagn om hans <em>Velbaarenhed,</em> som nok er meer, end man kan sige om de Fleste, der har sexten Ahner, men det er ellers ogsaa ganske rimeligt, at han var ei den Første i sin Slægt, som giorde Noget, der af Dannemænd blev agtet Navn og Ære værd, og derfor kan man gierne troe det Rygte, at han var adelsbaaren, og havde <em>Lange</em> til sit Binavn. Hvad som end meer bestyrker dette, er deels at han vel neppe vilde kaldt det <em>vitterligt,</em> at hans Fædre tjende Kong Valdemar i Feldten, hvis de ikke havde været Høvedsmænd, og deels at i samme Konges Krønike omtales en tapper Skibs-Høvedsmand ved Navn Tue <em>Lange</em><em>,</em> som vel turde være af Slægten. Fra hvilket Landskab i Dannemark Saxo endelig forskrev sig, det skal man ikke mærke paa den Krønike han skrev, og det er Hoved-Sagen; men for Resten er det ganske troeligt, hvad de Gamle melde, at han var en <em>Sællandsfar,</em> kun maa jeg tilføie, at et gammelt Rygte giør ham dog ogsaa til en <em>Jyde,</em> hvori der og kan være Noget; thi det er meget mueligt, at hans Farfader har været en Jyde, som, da han traadte i Kongens Tjeneste, har opslaaet sin Bopæl i Sælland, og det er ganske rimeligt, at den Mand der blev <em>hele</em> Dannemarks Riges upartiske Historie-Skriver, var lidt i Slægt med Folket allevegne. At Saxo var Dom-Provst i Roeskilde, har man vel ogsaa sagt, men uagtet han, for Lærdommens Skyld, kunde godt været Bisp, saa sad han dog nok ikke nær saa høit paa Straa, thi, var det end sagtens kun af Høflighed, at han kaldte sig Biskop Absalons <em>ringeste</em> Tjener, saa betyder det dog nok, at han stod i samme Biskops Tjeneste, og har, saavidt man kan stave og lægge sammen, været hans Klerk eller Huus-Capellan og Haand-Skriver; men derfor kan det gierne være sandt, hvad og er sagt, at han hviler sine Been i Roeskilde Dom-Kirke, thi det synes ikke meer end billigt, at Dannemarks Konger deelde deres Grav med ham, som havde deelt sit Liv med dem.</p>
		<p>Dette er da Alt, hvad man veed om den Mand, hvis Fødsels-Aar og Døds-Dag er ubekiendt, som Folkets, hvis Krønike han skrev! Ja vel, men er det ikke store Ting, naar man veed, at med det samme Folk er han <em>udødelig:</em> udødelig, som den Kiærlighed, der skabde Folket, avlede de herlige Bedrifter, opglødede Rimerne til mindelige Kæmpe-Viser, bevægede Klerken til at hellige Fædrenes Ihukommelse sit store Pund, sin Lærdom, Tid og Flid, førde hans Pen paa Rosen-Blade, som en Kiærminde-Pensel, dyppet i Saft af Fioler; giemde hans Bog som en Helgen-Levning, opvakde den af Døde, og skal, det haabe vi til Gud, med immer klarere Lysning beskinne den paa sand Histories og Fædrenelandets forenede Alter!</p>
		<p>Man kaldte ham <em>Grammatiker,</em> og det bemærker ikkun Lidt af hvad han var, thi det bemærker gierne kun en ordklog Mand, endog for det Meste en Bog-Orm, men det betegner og betyder dog meget meer om ham, naar man betænker, at han er udentvivl <em>den Eneste,</em> man giennem hele Middel-Alderen har villet hædre med det Tilnavn, thi da betegner det, hvad Sandhed er, at han i al den Tid har ingen Ligemand blandt alle dem, som førde Ordet. At det var ikke Danske blot, der dømde saa, og at det ei var Barbariets Mørke han havde sin Anseelse at takke, det maae vel de, som ikke selv har Øine til at see det, slutte af den Roes, en saa belæst og fiin og kræsen Skrift-Klog, som Desiderius <em>Erasmus</em> fra Rotterdam, lægger paa ham, naar han siger: trods Havet gad jeg reist til Dannemark, at see det Land, der skiænkede os hin Saxo Grammaticus, som i en høi og prægtig Stiil har beskrevet sit Fædrenelands Krønike; thi det maa jeg bekiende, at han har været et opvakt Hoved med Fyr og Flamme, aldrig mærker man hans Tale nogen Slusken eller Mathed af, Sproget har han, som en Hexe-Mester, i sin Magt, den ene Sentents kommer oven paa den anden, og han kan kiøre og vende som han vil; saa Gud maa vide, hvor han, som en <em>Dansker,</em> og det paa de Tider, fik saadanne forunderlige Tale-Gaver fra! Saaledes dømde Erasmus, og saaledes dømde man overalt, jeg vil troe endogsaa i <em>Sverrig,</em> til for omtrent et hundrede Aar siden; men derpaa begyndte man efterhaanden: først at udskrige ham for en Fabelhans, og endelig, alt som man blev klogere i sine egne Tanker, for et Klokke-Faar og for en Vrævle-Pose, som vel havde lært en Hoben Latin, men forstod ikke engang at bruge det. Vel var der ogsaa Mænd, som gjorde Forskiel, og sagde, at han talde som et Tosse-Hoved i de første Bøger, og siden efterhaanden som en meget forstandig og betænksom Mand; men hvem der saaledes siger sig selv imod, kan man jo aldrig regne, og det er kun mærkeligt, fordi det viser, hvor vanskeligt det var, at blive blind for Saxos aldeles udmærkede Evner. Ubegribeligt er det ogsaa, hvorledes man kan have læst andre latinske Krøniker, ei blot fra Middel-Alderen, men selv fra den hollandske Romer-Tid i det syttende Aarhundrede, uden at forbauses over Saxos Lærdom og Forstand i det tolvte, og uden at indsee, at kun et opvakt Hoved, af det Slags, som selv i et Aartusinde er ikke talrigt, at kun et saadant, og det endda under besynderlige Omstændigheder, i hine Dage kunde opnaae <em>den</em> Styrke i det fremmede Sprog, <em>den</em> Klarhed i Begreberne, og <em>den</em> Kunst i Fremstillingen, som her unægtelig findes. Kiender man desuden Noget, jeg vil ikke blot sige til Middel-Alderens, men i Almindelighed til det latinske Verse-Magerie, da maa Forundringen nok stige, og vi maa bekiende, at Tilnavnet <em>Poeten,</em> som man ogsaa fordum har tillagt Saxo i udmærket Forstand, tilkommer ham med Rette; thi hvilken høi Grad af poetisk Besindighed der hørde til at <em>paaliste</em> Latinen Saameget af de danske Visers hjertelige Dybde, maa man endog være temmelig poetisk for blot at opdage.</p>
		<p>Ingen mene, at jeg vil herved udbasune Saxo, for hvad han ingenlunde var: en <em>Mester</em> i historisk og poetisk Kunst, eller frikiende ham for Hang til at giøre lidt Vind med sin Ord-Righed, og sine tilspidsede, ingenlunde altid fyndige, Bemærkninger og Tanke-Sprog; ei heller tænke man, jeg vil afsondre Saxo fra sit Folk, og, blændet af Skinnet, fremstille ham som faldet ned fra Skyerne i Skoven! Nei, tvertimod, jeg vil kun opfriske, og lidt skarpere udtrykke den tidlig bekiendte, seent, men dog meget for tidlig, glemde Sandhed, at Saxo er i Middel-Alderens Historie et <em>Dansk Vidunder,</em> som, skiøndt anstukket af sin Tids bekiendte Feil: skolastisk Spidsfindighed og Snaksomhed, dog paa Minde-Stigen: paa sine Fædres Kæmpe-Skuldre, hævede sig høit over den, blev ikke, som de samtidige store Hoveder i andre Lande, en selvklog Luft-Springer og Tanke-Smed, ei som de følsomme Hjerter hist, en sværmende Skye-Favner og Feber-Drømmer; men en sund og kraftig, kiærlig og forstandig Historie-Skriver, som kun, naar han stundum faldt i Staver, eller og i Slum over Pen og Bøger, lignede sin Tid. Overtroe er vist nok tit bebreidet ham, men hvem der ikke mener, som hans fleste Anklagere i dette Stykke, at selv en Troe langt mindre end et Seneps-Korn er overflødig, skal vist, ved bedre Efter-Tanke finde, at var Saxo ei for svag i Troen, for stærk var han vist ingenlunde, og er Talen om den giængse Overtroe i hine Dage, da skal man neppe finde Fleer end <em>Snorro,</em> der, med Ærbødighed for Christendommens Sandhed, forbandt saa sundt og frit et Blik paa Pavedom og Helgen-Dyrkelse, med Alt hvad dertil hører. At han ei heller i denne Henseende var undtaget fra alle skrøbelige Menneskers Lod: at hælde lidt til sin Tids almindelige Vildfarelser, og, selv hvor det ei er Tilfældet, af en urigtig Folke-Skye dog at læmpe sig noget derefter, det skulde dog Ingen forundre, men <em>kun af Guds Ord</em> lægges ham til Last; og at han ei turde bestemme, hvilke underlige Ting, der i Hedenskabets Mørke kunde have giøglet for de Blinde, samt med hvilke Jertegn det kunde have behaget Gud, til forskiellige Tider, at aabenbare sin Almagt, og give Sandhed Vidnesbyrd; en saadan sømmelig Beskedenhed, der lader staae ved sit Værd, hvad man ei med Guds Ord kan begribe, geraader vist ikke hans Hoved til Skam, men vel hans Hjerte til Ære!</p>
		<p>Spørger man nu endelig, om det er min Mening, at vi skal være <em>stolte</em> af det <em>Danske Vidunder,</em> da veed man vel, hvad jeg som Christen og Dannemand, hvis Konge-Lov er <em>Ydmyghed,</em> maa svare; men jeg vil dog tillige minde om, hvad Saxos første Udgiver: Mester Christen Pedersøn, saa sandt har sagt i sine Dage, naar han taler om Børn at holde til Skole og Studering. Alle, saa lyde hans Ord, grue og forundres derpaa, at vi havde nogen Tid <em>den ene</em> vise og lærde Mand i Dannemarks Rige, som hedd <em>Saxo Grammaticus,</em> og var født i Sælland hos Roeskilde af fribaaren Slægt! Forundringen har nu hørt op, men kun fordi man og har fundet Saxo dum som andre Danske; men er vi ægte Danske, da arbeide vi nu paa, at naar man atter seer, hvad Saxo var, man ikke da skal kunne tvivle om hans Herkomst og Fædreneland, eller skille ham fra os; arbeide paa, at han maa staae herefter, ei som et Vidunder i Dannemark, men som en uadskillelig Deel af et <em>Dansk Vidunder,</em> hans Bog som Bagklædningen af den historiske Pyramide, vi kaldtes til at opføre og udgrave med klare Tegn, som afbilde Tidernes Løb, og Sandhedens Soel i sin Gang giennem Menneske-Kredsen!</p>
		<p>Det vil skee, naar vi, med Sandheds Troe, og med inderlig Kiærlighed til <em>Krønike, Konge</em> og <em>Fædreneland,</em> det er: med vore Fædres gyldne Arvegods, gaae frem i deres Spor, vandre alle saa, hver i sin Kreds, at vort Levnet er værdt at fortælle de følgende Slægter, og stræbe, saamange som dertil kaldes, med <em>boglig</em> Kunst, paa Moders-Maalet, at fortælle og udlægge det Forbigangne saa, at Efter-Kommerne kan speile sig deri, og anspores til idelig bedre at giemme, luttre og klare <em>Dannemænds</em> Arv, indtil den ved Dagenes Ende smelter hen i soleklar og evig Kiærlighed til Gud og Sandhed i det Høie!!!</p>
		<div class="mt ml">Kiøbenhavn d. 12te September 1818.</div>
		<div class="right mr"><em>N. F. S. Grundtvig.</em></div>
	</section>

	<section id="chapter-70"
		class="chapter"
		style="page: extra-5">
		<hgroup>
			<h2>Forord til anden udgave.</h2>
			<p>(1855 udgave)</p>
		</hgroup>
		<p style="letter-spacing: -0.1pt;">Det er nu en Menneskealder siden Saxe Runemesters Danmarks-Krønike, i følge med Snorre Sturlesens Norges Konge-Krønike, udkom paa Dansk fra min Haand (1818-1823), og der blev trykt 3000 Exempl., hvoraf vel en Del Ødelagdes af Branden paa Bogtrykkerens Loft og langt flere gik i Skuddermudder ved Uforstandighed paa den ene og Skjødesløshed paa den anden Side, men hvoraf dog Størstedelen blev omstrøet i Danmark, da kun 300 blev sendt til Norge. Desuagtet maa Saxes Danmarks-Krønike dog næsten gjælde for en ny Bog i den danske Læseverden, thi den er forholdsvis kun læst meget lidt, saa det var mig en Glæde, at Hr. Boghandler Iversen paatog sig at udgive den paa ny til billig Pris, thi jeg har ingen Tvivl om, at den jo endnu vil finde mangfoldige Læsere i Fædernelandet, til uberegnelig Nytte og Fornøjel&shy;se. At nemlig de højlærde udskreg min Fordanskning for uefterrettelig og mit Dansk i Bogen for Bonde-Sprog og Borgestu-Snak, det har ingen Skade gjort og kan ingen Skade Gjøre, men det var allerede et halvt Vid&shy;under i Danmarks gruelige Dødningetid, efter Udtæringen og Skilsmis&shy;sen fra Norge, at jeg havde Mod og Kraft til at begynde og fuldføre Værket, og at det mismodige og forarmede Folk skjød Penge sammen til at bekoste det, og det vilde været baade et helt og et stort Mirakel, om Værket var blevet skattet, brugt og benyttet efter Fortjeneste. Selv var jeg nær sovet hen under Arbejdet, saa det maatte ikke undre mig at de fleste sov ind under Læsningen, thi det er kun de uskyldige Børn, der kan glæ&shy;de sig ved at læse deres Fædernelands Krønike, naar Folket synes uddøet.</p>
		<p>Nu derimod, da, midt i al vor Daarlighed og under megen Gjenvor&shy;dighed, dog Modet og Haabet er levet op igjen, nu vil det muntre og glæde den danske Ungdom i det hele at læse om vore gyldne Dage i den fjærne Oldtid og om den store Modgang, hvorunder Danmarks Rige dog med Æren er blevet et af de ældste Kongeriger i Verden.</p>
		<p>Om min Fordanskning vil jeg kun sige, at jeg ved paa ny at læse den med Opmærksomhed og sammenholde den med det latinske Grund-Skrift, har fundet, først at den er, hvad saadan en Bog fremfor alt skal være, læselig, uden hvert Øjeblik at minde om, at den er oversat fra et fremmed Sprog med en Dannemænd meget vanskelig og besværlig Stil, og dernæst at den er saa tro, som en saadan Bog, for at være læselig og gjøre sin Nytte, endnu kan være, saa man finder hverken mer eller mindre fortalt i den danske end i den latinske Saxe, og at selv Saxes egne Betænkning er givet i det mindste meget tydeligere og fuldstændigere paa Dansk end nogensinde før.</p>
		<p style="letter-spacing: -0.1pt;">Med "Versene" er det vistnok en egen Sag, thi naar de lærde siger, at dem har jeg aabenbar selv gjort, da kan jeg ikke nægte, det er sandt: dem har hverken de eller Saxe gjort, saa dem har jeg selv gjort, men det var jo for saa vidt en tvungen Sag, thi det skulde jo, baade efter Saxes Vidnesbyrd og efter Læsernes Tarv, være "danske" Vers, og i Saxes Bog fandet jeg kun latinske Efterligninger af danske Vers, der bliver til ingen Ting, naar man igjen paa Dansk vil efterligne dem, og noget bedre end ingen Ting tør jeg dog nok tro, mine, eller rettere Kæmpe-Aandens Gjætninger kan være om, hvordan de danske Vers omtrent have set ud, som Saxe paa Latin med al sin Flid kun meget maadelig kunne efterligne. At jeg imidlertid har pint alt det danske, jeg kunde, ud af Saxes latinske Vers, det vil Efterslægten vel opdage, og jeg er i det hele meget rolig for, at hverken skal hos Efterslægten jeg have Skam af min Fordanskning, eller den danske Læseverden faa Skam af mig som Penne&shy;fører paa Modersmaalet, og udelukkende paa det alene, saa mit Ønske skal kun være, at den danske Læseverden maa faa al den Nytte og For&shy;nøjelse af mine danske Bøger, som jeg har haft for Øje ved at skrive dem.</p>
		<div class="mt ml">Kjøbenhavn, den 1ste Juli 1855.</div>
		<div class="right mr"><em>N. F. S. Grundtvig.</em></div>
	</section>
</body>